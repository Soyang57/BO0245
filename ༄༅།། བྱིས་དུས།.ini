༄༅།། བྱིས་དུས།
(སུའུ་ལེན) གྷོའོར་ཀའེ་ཡིས་བརྩམས།


ཁག་དང་བོ།
ཨ་ཕྱི་མ་སླེབས་པའི་སྔོན་ལ། ང་ནི་མུན་པའི་ཀློང་དུ་གཉིད་ཀྱིས་
བཟི་ཡོད་པ་དང་འདྲ། མོ་ངའི་མིག་མདུན་དུ་སྣང་བ་ནས་བཟུང་ངའི་
རྨོངས་གཉིད་དུ་ཚུད་པའི་སེམས་པར་སད་རྟོགས་འབྱུང་དུ་བཅུག་ལ།
མོའི་ལམ་སྟོན་ལས་ངས་འོད་སྣང་མཐོང་སོང་།

ལེའུ་དང་བོ།

ནག་རོག་གེར་ཡོད་པའི་ཁང་མིག་དོག་པོ་དེ་རུ་ཨ་ཕས་ལྭ་དཀར་
པོ་ཞིག་གྱོན་ཏེ་སྒེའུ་ཁུང་འགབ་ཀྱི་པང་གཅལ་དུ་སྲོང་བོར་ཉལ་
འདུག་ལ་ལུས་པོ་ཧ་ཅང་རིང་བོར་མངོན། ཁོང་གི་རྐང་བ་རྗེན་པར་
ཕྱིར་ཕུད་ཅིང་རྐང་མཛུབ་སོ་སོར་གདང་བའི་ཚུགས་ཀ་དེ་ཡ་མཚར་
ལ༑ དུས་རྒྱུན་ཁོ་བོར་བྱིལ་བྱིལ་གནང་བྱེད་ཀྱི་ཕྱག་ཟུང་བྲང་ཁར་
བཞག་འདུག ལག་མཛུབ་ཀྱང་རེངས་པོར་གྱུར་ལ་ཅུང་གུག་ནས་ཡོད།
ནམ་རྒྱུན་འཛུམ་དམུལ་ལེར་ཡོད་པའི་མིག་ཟུང་དམ་པོར་བཙུམས་
འདུགཕར་བལྟས་ཚོད་ཀྱིས་དེ་ནི་དོང་ཙེ་ནག་པོ་གོར་གོར་གཉིས་དང་
ཀུན་ནས་མཚུངས་ཤིང་བྱམས་བརྩེའི་ཞལ་རས་ནག་པོར་གྱུར་ལ། སོ་
ནི་ལྟ་མི་བཟོད་པའི་ཚུལ་གྱིས་གཙིགས་ཏེ་ཧ་ཅང་འཇིགས་ཡེར་བ་ལྟ་
བུར་འདུག
ཨ་མས་ལུས་ལ་སྨད་ཤམ་དམར་པོ་ཞིག་དཀྲིས་ཤིང་ཨ་ཕའི་གམ་
ནས་པུས་མོ་བཙུགས་ཏེ། སྐྲ་ཤད་ཆུང་ངུ་ཞིག་གིས་ཨ་ཕའི་རིང་ཞིང་
མཉེན་པའི་སྐྲ་ལོ་དེ་སྔུན་ནས་ལྟག་རྒྱབ་ཏུ་ཤད་ཀྱིན་འདུག ངས་ནམ་
རྒྱུན་སྐྲ་ཤད་ཆུང་ངུ་དེ་བཟུང་ནས་ཆུ་ཀུབ་ཀྱི་ཤུན་པགས་བཤུ་བར་ཧ་
ཅང་མོས། ཨ་མས་ཨ་ཕའི་སྐྲ་ལོ་དལ་གྱིས་ཤད་ཞོར་སྐད་སྦོམ་ཞིང་
འགག་བཞིན་ཁ་བརྡ་བྱེད་པའི་མཚམས་མི་ཆད། མོའི་མིག་འབྲས་
སྐྲངས་ནས་དམར་པོར་འདུག་པ་དེ་ཁྲག་ཏུ་གྱུར་ནས་བཞུར་འགྲོ་བ་
དང་འདྲ་ལ་མིག་ཆུའི་རྡོག་པ་རེ་རེ་སྐྱ་མདོག་གི་མིག་མཐའ་ནས་ཐུར་
དུ་ལྷུང་གིན་འདུག ཨ་ཕྱིས་ངའི་ལག་པར་ལྷོད་ཀྱིས་འཇུས། མོའི་ལུས་
པོ་རྒྱགས་ཤིང་སྦོམ་ལ་མགོ་ལྟག་ལྟག་ཅིག་དང་། མིག་འཇུར་ཞིང་སྣའི་
ཐོག་ན་ཤ་ལྤགས་ལྷོད་པོ་ཡོད་པས་ཀུན་གྱི་སྣང་ངོར་དགོད་བྲོ་བར་
འདུག་ལ། མོས་ལྭ་ནག་པོ་ཞིག་བཀླུབས་ཏེ་ལུས་པོ་རྒྱགས་པ་ཞིག་
ཡིན་པས་སྔར་ལས་ཀྱང་དགོད་བྲོ་བར་འདུག མོ་ཡང་ངུ་བཞིན་ཡོད་
ལ་ངུས་པ་ཚབས་ཆེ་ཞིང་ཨ་མར་ངུ་རོགས་བྱེད་པ་དང་འདྲ།མོའི་ལུས་
པོ་འདར་བཞིན་དུ་ང་ཤེད་ཀྱིས་འཐེན་ནས་ཨ་ཕའི་གམ་དུ་ཕུ་འདེད་
བྱེད། ངས་ལུས་པོ་བསེགས་ཏེ་ཕྱིར་གྱེད་ནས་བསྡད། དེ་ནི་ང་རང་སྐྲག་
པ་ཡིན་ལ་དོགས་མ་བདེ་བའང་ཡིན། ངས་རྒན་པ་ཞིག་ངུ་བ་ད་རག་
བར་དུམཐོང་མ་མྱོང་ལ་ཨ་ཕྱིས་བརྗོད་ཀྱིན་པའི་ཉོག་གཏམ་དེ་དག་
གི་དོན་ཅི་ཡིན་པའང་མི་ཤེས་ཏེ། “གཅེས་ཕྲུག ཨ་ཕར་མྱུར་ཏུ་གྱེས་
མཇལ་ཞུས། རྗེས་ཕྱོགས་ཁྱོས་ཨ་ཕ་གཏན་ནས་མཐོང་མི་ཐུབ། ཁོ་
འདི་འདྲའི་སྔ་མོ་ནས་འཇིག་རྟེན་དང་བྲལ་ན་ངོ་མས་མི་འོས།”ཟེར། ང་
ནི་ནད་གཞི་ལྕི་མོ་ཞིག་ལས་ཐར་མ་ཐག་ཡིན་ལ། ད་ནི་ཨུ་ཚུགས་
ཀྱིས་འགྲོ་བཞིན་ཡོད། ན་དུས་ཀྱི་རྣམ་པ་ནི་ངས་གསལ་བོར་དྲན་
ནུས་ཏེ། ཨ་ཕས་ང་ལ་དགའ་ལྷང་ལྷང་གིས་བདག་སྐྱོང་བྱེད་བཞིན་
ཡོད་ནའང་རྗེས་སུ་གློ་བུར་དུ་མི་མཐོང་བར་གྱུར་ལ། དགོད་བྲོ་བའི་
ཨ་ཕྱིས་ཁོང་གི་ཚབ་ཏུ་ང་གཉོར་བཞིན་ཡོད། ངས་མོར་་ཁྱེད་རང་གང་
ནས་འོང་བ་ཡིན"ཞེས་དྲིས་པ་ན། མོས“གོང་ནས་འོང་བ་ཡིན།"
“ནེ་ལྗེ་ནེ་ནས་འོང་བ་ཡིན། ང་ནི་གྲུར་བསྡད་ནས་འོང་བ་ཡིན།
རྐང་ཐང་དུ་འོང་བ་མིན། ཆུའི་ཐོག་ནས་རྐང་ཐང་དུ་ཇི་ལྟར་འོང་། བྱིས་
པ་པྲ་ཆལ”ཟེར།
མོས་སྐད་ཆ་བཤད་དུས་བརྩེ་བས་ཁེངས་ཡོད་ལ་ཉན་ན་སྙན་པོ་
ཞིག་ཀྱང་ཡིན། མོ་རང་མཐོང་བའི་ཉིན་དང་བོ་ནས་ང་མོར་སྙིང་ནས་
ཉེ་བའི་ཚོར་བ་ཞིག་སྟེར། ད་ནི་མོ་དང་འཕྲད་པས་མི་སེམས་སྐྲག་ལ་
སྐུར་སའི་འདྲེ་ཁང་འདི་ལས་འཕྲལ་མར་འབྲལ་དུ་འཇུག་ཐུབ།
ཅུང་མ་འགོར་བར། ཤ་མདོག་ནག་པོའི་དུར་སློག་མཁན་འགའ་
དང་ཉེན་རྟོག་པ་ཞིག་གིས་སྒོའི་བར་ནས་བལྟས་འདུག ཉེན་རྟོག་པས་
ཞེ་སྡང་ཆེན་པོས“མྱུར་ཏུ་བསྡུ་གསོག་བྱོས། རེམ། རེམ་་ཟེར།
དུས་དེར། ཨ་མ་གློ་བུར་དུ་རང་ལྕོགས་དཀའ་བའི་ཚུལ་གྱིས་
ཡར་ལངས་ནའང་མྱུར་མོར་ས་རུ་ཙོག་སྟེ་གྱེན་དུ་ཉལ། གཟེང་ཞིང་
འཛིང་བའི་སྐྲ་ལོ་པང་གཅལ་ངོས་སུ་གློད་ནས་འདུག་ཅིང་། མོའི་བབ་
ཆགས་ཤིང་མདངས་ཉམས་པའི་ངོ་གདོང་དེ་སྨུག་ནག་ཏུ་གྱུར། ཨ་ཕ་
ནང་བཞིན་མོས་ཀྱང་འཇིགས་རུང་གིས་སོ་གཙིགས་ཤིང་སྐད་ཆེན་
པོས་སྒོ་རྒྱོབ་དང་། ཨ་ལེག་ཁི་སི། མྱུར་ཏུ་སྒོར་སོང”ཟེར།
ཨ་ཕྱིས་གནས་ཚུལ་དེ་མཐོང་རྗེས་ང་གཞོགས་ཤིག་ཏུ་དེད་རྗེས་
སྒོ་ཁར་བརྒྱུགས་ཏེ་སྐད་ཅོར་རྒྱག་ཞོར“སྙིང་ཉེ་བའི་ཁྱིམ་མཚེས་རྣམ་
པ༑ ཁྱོད་ཚོ་སྐྲག་མི་དགོས་ལ་མོར་སྣང་དོགས་ཀྱང་མ་བྱེད།སྟོན་པ་ཡེ་
ཤུའི་ཁ་ངོར་བལྟས་ནས་ཁྱོད་ཚོ་མྱུར་མོར་གནས་འདི་དང་འབྲལ་བར་
གྱིས་ཤིག འདི་ནི་སྐྱུག་བཤལ་གྱི་ནད་མིན་ལ་མོར་བྱིས་པ་སྐྱེ་བ་ཡིན།
ཁྱོད་ཚོར་ཞུ་བ་བྱེད།རྣམ་པ་ལྷན་རྒྱས”ཟེར།
ང་མུན་པའི་ཟུར་ཞིག་ཏུ་ཕྱིན་ནས་སྒམ་ཆུང་ཞིག་གི་ཕག་ཏུ་
ཡིབ་ཅིང་། དེ་རུ་ཨ་མ་པང་གཅལ་ངོས་སུ་ཕར་འགྲེ་ཚུར་འགྲེ་བྱེད་པ་
མཐོང་ཞིང་ན་ཟུག་གི་འབོད་སྐད་དང་སོ་འཆའ་བའི་སྒྲ་ཐོས་ཐུབ། ཨ་
ཕྱི་ཨ་མའི་འགྲམ་ན་ཁ་སྦུབ་ཏུ་ལོག་སྟེ་བརྩེ་བ་དང་ལྡན་ཞིང་སྐྱིད་
སྣང་གིས་“ཡབ་ཆེན་འཕགས་པའི་བུ། ཝ་རཱུའུ་ཤཱ་ཅུང་ཙམ་སྲོན། ཅུང་
ཙམ་སྲོན། འཕགས་མས་མགོན་སྐྱོབ་གནང་རོགས”ཟེར།
ང་སྐྲག་ནས་ཁ་གདངས་མིག་བགྲད་དུ་གྱུར་ཅིང་ཁོ་ཚོ་ཨ་ཕའི་
གམ་ན་གོག་ནས་ཁོམ་གྱིན་མེད་ལ། མཚམས་མི་ཆད་པར་སྐད་ཅོར་
སྒྲོག་པ་དང་དབུགས་རིང་གཏོང་བ་ཅི་བྱས་ཀྱང་། ངའི་ཨ་ཕ་སྔར་
བཞིན་འཇམ་ཅག་གེར་ཉལ་ཞིང་གདོང་ན་འཛུམ་ཞིག་ཀྱང་རྒྱས་ཡོད་
པ་འདྲ། དེ་ལྟར་ཁོ་ཚོས་ཡུན་རིང་བོར་ཕར་འགྲེ་ཚུར་འགྲེ་བྱས་ཤིང་ཨ་
མ་ཐེངས་འགར་ཡར་ལངས་ཀྱང་ཕྱིར་འགྱེལ་འགྲོ། ཨ་ཕྱི་ནི་ནག་ཅིང་
སྙི་བའི་སྒང་ལི་ཆེན་པོ་ཞིག་དང་མཚུངས་པར་ཕར་རྒྱུག་ཚུར་རྒྱུག་
བྱེད་ཀྱིན་འདུག ཡུད་ཙམ་འགོར་རྗེས་གློ་བུར་དུ་ཁྱེའུ་ཞིག་གི་ངུ་སྐད་
མུན་པའི་ཀློང་ནས་ཁྱབ་སྟེ་འོང་།
ཨ་ཕྱིས་འགན་འཁྲི་ལྕི་མོ་ཞིག་འགྲུབ་སོང་བ་ལྟར“ཨ། དཀོན་
མཆོག་གིས་མཁྱེན།”བུ་ཞིག་རེད་ཟེར། དེ་ནས་མོས་ཞག་སྒྲོན་ཞིག་མེ་
རུ་བསྒྲོན།
དེའི་རྗེས་སུ་དོན་ཅི་བྱུང་བ་ངས་གཅིག་ཀྱང་དྲན་རྒྱུ་མི་འདུག ང་
ཕལ་ཆེར་གྱང་ཟུར་དེ་རུ་གཉིད་སོང་བ་རེད།
ཉིན་འགའ་འགོར་རྗེས། ང་ཨ་ཕྱི་དང་ཨ་མར་འགྲོགས་ནས་གྲུར་
བསྡད་པ་དང་། ང་ཚོ་གྲུ་ཆུང་ནང་དུ་བཙངས་ནས་ཡོད་ལ། གྲུའི་ཟུར་
གྱི་སྒྲོག་ཙེ་ཞིག་ཏུ་སྐྱེས་མ་ཐག་ནས་ཤི་སོང་བའི་ནུ་བོ་ཆུང་ཆུང་མེ་ཁི་
སེམ་ཡི་བེམ་པོ་དེ་རས་དཀར་པོ་ཞིག་གིས་དཀྲིས་ཤིང་ཐ་གུ་དམར་
པོས་བསྡམས་ནས་བསྙལ་ཡོད། ང་རྡོག་ཁྲེས་དང་སྒམ་ཆུང་གི་ཐོག་
ཏུ་བསྡད་དེ་རྔ་ལྟར་སྒོར་ཞིང་རྟ་མིག་ལྟ་བུའི་སྒེའུ་ཁུང་ལས་ཕྱི་རོལ་ཏུ་
བལྟས། ཉོག་ཅིང་རྫོབ་པའི་གཙང་བོའི་བཞུར་རྒྱུན་ལས་ཝུ་བ་དཀར་
པོ་གཡོ་ཞིང་དུས་ངེས་མེད་དུ་རླབས་ཀྱི་ཟེགས་མ་སྒེའུ་ཁུང་ཤེལ་ངོས་
སུ་འཕྱོ་བ་ན་ང་སྐྲག་སྟེ་མྱུར་མོར་ས་རུ་ཙོག
ཨ་ཕྱིས“སྐྲག་མི་དགོས”ཟེར་ཞོར་མཉེན་པོའི་ལག་ཟུང་གིས་ང་
པང་དུ་བཟུང་སྟེ་སླར་ཡང་རྡོག་ཁྲེས་ཐོག་ཏུ་དལ་གྱིས་བཞག
གཙང་བོའི་ངོས་ཀྱི་རླངས་པས་མག་མོག་ཏུ་བསྒྲིབས་ཏེ་རྒྱང་རིང་
གི་ས་ནག་པོ་མཚམས་རེར་མཐོང་ཡང་། ཅང་མི་འགོར་བར་སྨུག་
ལོང་དང་གཙང་པོས་བསྒྲིབས་འགྲོ། མཐའ་འཁོར་གྱི་ཡོད་ཚད་འགུལ་
བཅས་སུ་འདུག་ནའང་ཨ་མ་ཁོ་ན་འགུལ་མེད་དུ་གྲུ་ལྡེབས་སུ་བསྙེས་
ཏེ༑ ལག་ཟུང་གིས་མགོ་ལྟག་བསྐྱོར་ནས་འགུལ་ཙམ་ཡང་མི་བྱེད་པ་
དང། ངོ་གདོང་སྔོ་ནག་ཏུ་གྱུར་ཅིང་སྐྱོ་ཉམས་ཀྱིས་ཁེངས་ཤིང་ལོང་བ་
ཞིག་དང་འདྲ་བར་མིག་ཟུང་དམ་པོར་བཙུམས་འདུག་ལ། ཁ་གཅིག་
ཀྱང་མི་གྲག་པས་མོ་གཞན་ཞིག་ཏུ་གྱུར་པ་དང་མཚུངས་ཤིང་། ཐ་ན་
མོའི་ལུས་ཀྱི་ལྭ་ལའང་རྒྱུས་མེད་ཀྱི་ཚོར་བ་ཞིག་སྐྱེས།
“ཨ་རོག ཝན་ཁཱ་ཝེར་རེའེ་ཡ་ཁྱོད་ཀྱིས་ཟ་མ་ཅུང་ཙམ་ཡང་མི་
ཟ་དོན་ཅི་ཞེས་ཨ་ཕྱིས་འདི་ལྟར་གཅིག་མིན་དུ་མར་ཞུ་བ་བྱས་ནའང་།
ཨ་མ་སྔར་བཞིན་འགུལ་ཙམ་ཡང་མི་བྱེད་ལ་ཁ་གཅིག་ཀྱང་མི་གྲག
ཨ་ཕྱིས་ང་ལ་སྐད་ཆ་བཤད་དུས་སྐད་དམའ་ཡང་ཨ་མར་བཤད་
པའི་སྐད་གདངས་མཐོ་ཙམ་འདུག ཡིན་ཡང་། ཨ་མར་ཕོག་ཐུག་
བཏང་འགྲོ་བར་དོགས་ནས་སྐད་ཆ་ཉུང་ངུ་རེ་གཟབ་གཟབ་ཀྱིས་
བཤད། དེས་ང་ལ་མོ་ཨ་མར་སྐྲག་གིན་པ་ལྟ་བུའི་ཚོར་བ་ཞིག་སྦྱིན།
འདི་དག་བསམ་ཚེ་ང་ཨ་ཕྱིར་སྔར་ལས་སྙིང་ཉེ་བར་གྱུར།
ཨ་ཕྱི་མ་སླེབས་པའི་སྔོན་ལ། ང་ནི་མུན་པའི་ཀློང་དུ་གཉིད་ཀྱིས་
བཟི་ཡོད་པ་དང་འདྲ། མོ་ངའི་མིག་མདུན་དུ་སྣང་བ་ནས་བཟུང་ངའི་
རྨོངས་གཉིད་དུ་ཚུད་པའི་སེམས་པར་སད་རྟོགས་འབྱུང་དུ་བཅུག་ལ།
མོའི་ལམ་སྟོན་ལས་ངས་འོད་སྣང་མཐོང་སོང་། མོས་ང་མཐའ་འཁོར་
གྱི་ཡོད་ཚད་དང་ལྷན་ཅིག་ཏུ་སྦྲེལ་ཏེ་ཚོན་མདངས་རྣམ་པར་བཀྲ་
བའི་མེ་ཏོག་གི་ཕྲེང་བ་ཞིག་ཏུ་བསླེས། དེ་བས་རིང་བོར་མ་ལོན་པར་
མོ་ནི་ངའི་མི་ཚེའི་གྲོགས་པོ་དང་ང་ལ་ཆེས་ཤ་ཚ་མཁན་དུ་གྱུར། མོ་
ནི་ང་ལ་ཆེས་རྒྱུས་མངའ་བ་དེ་དང་ང་ཡང་མོ་ལ་ཆེས་བསྙེན་བཀུར་
བྱེད་མཁན་དེ་ཡིན། མོ་འཇིག་རྟེན་དང་འཚོ་བར་ལྷད་མེད་ཀྱི་བརྩེ་
བས་ཁེངས་པ་དེས་ང་ལ་འཚོ་བར་ཡིད་ཆེས་ཁེངས་སུ་བཅུག་ཅིང་
སྤྱིར་བཏང་མིན་པའི་ལོ་ཟླ་རུ་སྙིང་སྟོབས་ཆེར་བསྐྱེད་བྱེད་པའི་བརྩོན་
སེམས་དང་དཀའ་སྡུག་གི་འཚོ་བའི་ཁྲོད་རྟག་བརྟན་འགྱུར་མེད་ཀྱི་བློ་
སྤོབས་ཀྱང་འཛོམས་པར་བྱས།
ལོ་ངོ་བཞི་བཅུའི་སྔོན་ལ། གྲུ་གཟིངས་མཚོ་འགྲུལ་གྱི་འགྲོས་ཚད་
ཧ་ཅང་དལ། ང་ཚོར་དུས་ཡུན་རིང་བོ་ཞིག་འགོར་རྗེས་ད་གཟོད་ནེ་ལྗེ་
ནེ་ལ་སླེབས། མཚོ་འགྲུལ་གྱི་ལམ་དུ་ཉིན་འགའི་རིང་འཇམ་ཐིང་ཐིང་
གི་མཛེས་ལྗོངས་ཤིག་མཐོང་ཐུབ་པ་དེ་ད་ལྟའི་བར་ངའི་དྲན་ངོས་ན་
སྔར་བཞིན་གསལ་བོར་འདུག
ནེ་ལྗེ་ནེ་རྒྱང་རིང་ནས་མཐོང་བའི་དུས་སུ། ཨ་ཕྱི་དགའ་ནས་
བྱིས་པ་ཞིག་དང་འདྲ་བ་དེ་ངས་གསལ་བོར་དྲན། མོ་དགའ་ལྷང་ལྷང་
གིས་ངའི་ལག་པ་ནས་བཟུང་སྟེ་གྲུ་གཞོགས་སུ་ཁྲིད་ནས་སྐད་ཆེན་
པོས“ཁྱོད་ཀྱིས་ལྟོས་དང་། ཇི་འདྲའི་མཛེས་པ་ལ་ཨང་། དེ་ནི་ནེ་ལྗེ་ནེ་
རེད། དེ་ནི་དངོས་གནས་མི་ཡུལ་གྱི་ལྷའི་བསྟི་གནས་ཤིག་རེད། ཡང་
ཁྱོད་ཀྱིས་ཆོས་ཁང་དེ་དག་ལ་ལྟོས་དང་། དེ་ནི་མཛེས་སྡུག་ལྡན་པའི་
དྲི་ཟའི་གྲོང་ཁྱེར་ཞིག་དང་གཉིས་སུ་མ་མཆིས”ཟེར།
དེ་ནས་ཡང་མོ་ཨ་མའི་གམ་དུ་བརྒྱུགས་ཏེ་མགྲིན་པ་བརྣངས་
ཨེ་བཞིན་དུ“ཝན་ཁཱ་ཝེར་རེའེ་ཡ། ཁྱོད་མྱུར་མོར་ཤོག་ལ་ལྟོས་དང་།
ཆོག་གི ས་ཆ་འདི་དག་ཕལ་ཆེར་ཁྱོད་ཀྱིས་བརྗེད་སོང་རྒྱུ་རེད། ཤོག
ཤོག་ལ་ལྟོས་དང་། བལྟས་ན་ཁྱོད་རང་དགའ་ངེས་ཡིན།”
ངའི་ཨ་མས་སྨིན་མཚམས་བསྡུས་ཤིང་སེམས་སྡུག་བཞིན་དགོད་
ཙམ་བྱས།
གཙང་བོའི་དཀྱིལ་དུ་སླེབས་པ་ན་གྲུ་གཟིངས་མཛེས་སྡུག་གི་
གྲོང་ཁྱེར་འདིའི་ཁ་གཏད་དུ་ཡུན་རིང་བསྡད་བྱུང༌། གཙང་ངོས་སུ་གྲུ་
གཟིངས་ཟམ་མི་ཆད་པར་བསྟར་འདུག་ལ། མིས་གང་བའི་ཤིང་གྲུ་
ཆེན་པོ་ཞིག་གྲུ་གཟིངས་ཀྱི་ལོགས་སུ་སླེབས་བྱུང་། དུས་དེར་མི་ཞིག་
གིས་ལྕགས་དབྱུག་ལ་འཇུས་ཏེ་སྐས་གདང་མར་ཕབ་ཅིང་། མི་རྣམས་
འཕྲོ་རིམ་འཕྲོར་ཤིང་གྲུ་ཆེན་པོ་ལས་གྲུ་གཟིངས་ཀྱི་གཅལ་དུ་འཛེགས།
སྐམ་རིད་དུ་གྱུར་པའི་རྒན་པོ་ཞིག་འཕུར་ལ་ཁད་ཀྱིས་སྔོན་དུ་འོང་
གིན་ཡོད་ལ། ཁོས་ལུས་ལ་ལྭ་རིང་ནག་པོ་ཞིག་གྱོན་ཞིང་སྣ་ནི་ནེ་ཙོའི་
མཆུ་ལྟར་གུག སྨ་རར་གསེར་བཙོ་མའི་མདོག་དང་ལྡན་ཞིང་མིག་
ཟུང་ཆུང་ངུ་ནི་ལྗང་རིལ་ལེར་ཡོད།
ཨ་མས་དུངས་སེམས་དང་བཅས་ཏེ་སྐད་འགགས་ཞོར“ཨ་
ཕ”ཞེས་ཐེངས་གཅིག་བོས་ནས་འཕྲལ་མར་རྒན་པོ་ཆུང་ཆུང་དེའི་པང་
ལ་བསྙེས་སོང་། ཁོང་གིས་མོའི་མགོ་བོ་པང་ལ་བཟུང་སྟེ་དམར་ནག་
ཏུ་གྱུར་པའི་ལག་པས་མགྱོགས་མྱུར་ངང་མོའི་འགྲམ་པ་གཉིས་ཀར་
ཕུར་ཕུར་བྱེད་བཞིན་འདུག དེ་ནས་སྐད་མཐོན་པོས“ཨ།གླེན་མ།དོན་
གྱིས་ཁྱོད་ལ་ཅི་བྱུང་ངམ”ཟེར།
དུས་དེར་ཨ་ཕྱི་འཕང་ལོ་ཞིག་དང་འདྲ་བར་ཕར་འཁོར་ཚུར་
འཁོར་གྱིས་མི་ཚང་མར་འཁྱུད་པ་དང་འོ་བྱས་ནས་ཁོམ་གྱིན་མི་
འདུག དེ་ནས་མོས་ང་རང་མི་ཚོགས་ཀྱི་མདུན་དུ་འཐེན་ནས་བྲེལ་
འཚུབ་ཀྱིས་་རེམ། ཁྱོད་ཀྱིས་རེམ་དང་། འདི་ནི་ཨ་ཞང་མེ་ཁིལ་རེད།
འདི་ནི་ཨ་ཞང་ལྗ་ཁོའོ་ཝེ་རེད། འདི་ནི་ཞང་པོའི་བཟའ་ཟླ་ནེ་ཋི་ལེའེ་
རེད། འདི་ནི་ཁྱོད་ཀྱི་མ་སྤུན་ཕུ་བོ་གཉིས་ཀ་རེད། གཉི་གར་སཱ་ཤཱ་ཟེར།
ད་རུང་འདི་ནི་ཁྱོད་ཀྱི་མ་སྤུན་ཨ་ཅེ་ཁེ་ཋི་རེའེ་ན་རེད། འདི་དག་ཚང་
མ་ཁྱིམ་མི་རེད། ཁྱིམ་ཚང་ཆེན་པོ་ཞིག་ཨེ་རེད་ཟེར།
ཡིན་ཡང་ང་ལ་མཚོན་ན། མི་ཚོགས་འདིའི་རྒན་གཞོན་ཕོ་མོ་སུ་
ལའང་དགའ་པོ་མི་འདུག ཁོ་ཚོ་དང་མཉམ་དུ་འགྲོ་དུས་རང་ཉིད་རྒྱུས་
མེད་ཅིག་ཡིན་པ་འདྲ་བའི་སྣང་བ་སྟེར། དེ་ནི་མི་ཚོགས་འདིའི་ཁྲོད་ང་
ལ་ཆེས་སྙིང་ཉེ་བའི་ཨ་ཕྱིར་ཡང་དེ་སྔོན་གྱི་འགུག་ཤུགས་མེད་པ་དང་
མཚུངས་ལ། ང་རང་གཞི་ནས་བརྗེད་སོང་བ་དང་འདྲ་བས་ཡིན།
ང་ལྷག་ཏུ་ཨ་ཞང་ལ་མི་དགའ་སྟེ།ཐོག་མར་འཕྲད་དུས་ནས་ཁོས་
ང་ལ་སྡང་སེམས་བཅངས་ཡོད་པ་ལྟ་བུའི་སྣང་བ་སྦྱིན་པས་ན། ངས་
ཀྱང་ཁོར་སེམས་ཆུང་གིས་བག་ཟོན་བགྱིས་པ་ཡིན། དེའི་ཕྱིར་ངས་ཁོ་
ལ་མཚར་སྣང་བཅངས་ཡོད་ལ།དོགས་ཟོན་ཡང་བྱས་ཡོད།
ང་ཚོ་སོང་སོང་མཐར་ད་ནི་ཐེངས་འདིའི་འགྲུལ་བཞུད་ཀྱི་མཇུག་
མཐའི་གནས་མལ་ཏེ་ཨ་ཕྱིའི་ཁྱིམ་དུ་སླེབས།

ལེའུ་གཉིས་པ།

གཤིས་འཇམ་བརྟན་བརླིང་དང་སྣ་མང་ཕུན་ཚོགས། ཡ་མཚན་
མཚར་སྣང་བསྐྱེད་པའི་འཚོ་བ་ཞིག་གི་མགོ་བརྩམས་ལ་དེས་ཧ་ལས་
ཤིང་ཧོན་འཐོར་བར་བྱས། ངས་འཚོ་བ་དེ་དྲན་ཐེངས་རེར་དེ་ནི་བློ་
ཁོག་དཀྱེལ་ཡངས་དང་གཞུང་དྲང་ཟོལ་མེད་ཀྱི་ལྷན་སྐྱེས་ཤེས་རབ་
ཀྱིས་མི་སེམས་འགུག་བྱེད་ཀྱི་སྐད་ཆར་དྲངས་ནས་བརྗོད་པའི་སྐྱོ་
སྡུག་གི་བྱིས་སྒྲུང་ཞིག་ཏུ་སྣང་ཡོད། ད་ནི་ཕྱིར་དྲན་བྱས་ཚེ་ལན་རེར་
རང་ལ་འདས་དོན་དེ་དག་བསམ་མི་ཕོད་པའི་ཚོར་སྣང་ཡང་སྦྱིན་ལ།
སྔོན་ཆད་དོན་དེ་འདྲ་ཞིག་བྱུང་བར་ཡིད་ཆེས་ཀྱང་བྱེད་མི་ཕོད་པར་
མ་ཟད། དོན་དག་མང་པོ་ཞིག་ལ་དགག་སྒྲུབ་བྱེད་འདོད་ལ་ཁས་ལེན་
ཡང་བྱེད་མི་འདོད། དེ་ནི་“གློའུ་ཚང་དེའི་མུན་ནག་གི་འཚོ་བར་གདུག་
རྩུབ་ཀྱི་དོན་རྐྱེན་མང་དྲགས་པས་ཡིན།
ཡིན་ཡང་། བདེན་དོན་ནི་སྙིང་རྗེ་ལས་ལྷག་པ་ཡིན། དེ་བས་ངས་
རང་ཉིད་གླེང་བ་མ་ཡིན་པར་མཐོང་བ་ཙམ་གྱིས་ཧང་སངས་ཤིང་མི་
རྣམས་དབུགས་དབྱུང་དཀའ་བའི་ཡུལ་གྲུ་ཆུང་ཆུང་དེ་གླེང་བ་ཡིན།
སྤྱིར་བཏང་གི་ཨུ་རུ་སུ་བས་གནས་འདི་རུ་འཚོ་བ་རོལ་ནས་ད་བར་དུ་
འོང་བ་ཡིན་ལ།ད་ལྟ་སྔར་བཞིན་འཚོ་བ་རོལ་བཞིན་འདུག
སྤོ་བོ་ཚང་གི་མི་དག་གིས་ཕན་ཚུན་ལ་སྡང་སེམས་བཅངས་ཤིང་
དགྲར་འཛིན་གྱི་དུ་སྨུག་གིས་ཡོངས་སུ་ཁེངས་འདུག རྒན་པར་སྡང་
སེམས་ཀྱི་ནད་དུག་དྲག་པོ་ཕོག་ཡོད་ལ། དེ་ཙམ་མ་ཡིན་པར་བྱིས་
པར་ཡང་སྡང་སེམས་ཀྱི་ནད་དུག་འགོས་འདུག རྗེས་ནས་ངས་མ་
བསམ་ས་ནས་ཨ་ཕྱིའི་ངག་ལས་ད་གཟོད་ཐོས་བྱུང་། ཨ་མ་ས་འདིར་
སླེབས་དུས། མོའི་ནུ་བོ་གཉིས་ཀྱིས་མཐའ་གཅིག་ཏུ་སྤོ་བོ་ལ་ཁྱིམ་
ཚང་བགོ་དགོས་ཚུལ་ལབ་ཀྱིན་འདུག ངའི་ཨ་མ་གློ་བུར་དུ་སླེབས་
པ་དང་བསྟུན་ནས་ཁོ་ཚོའི་ཁྱིམ་བགོ་བའི་འདུན་པ་ཇེ་དྲག་ཏུ་གྱུར་
ལ་ཕན་ཚུན་བར་གྱི་འགལ་བའང་ཇེ་ཆེར་གྱུར། དེ་ནི་ཨ་མས་མོར་
གཏོགས་པའི་མནའ་མའི་རྫོངས་སྐལ་བླངས་འགྲོ་བར་དོགས་པ་ཡིན།
མནའ་མའི་རྫོངས་སྐལ་དེ་ནི་ཨ་མར་གྲ་སྒྲིག་བྱས་པ་ཡིན་ཡང་། མོས་
སྤོ་བོའི་འདོད་བློ་དང་མ་བསྟུན་པར་་རང་འཐད་ཀྱིས་གཉེན་བསྒྲིགས་
པས“སྤོ་བོས་ཉར་ཡོད་པ་ཡིན། ཨཨ་ཞང་གཉིས་ཀྱིས་མནའ་མའི་རྫོངས་
སྐལ་དེ་ཁོ་གཉིས་ཀྱིས་བགོས་ཆོག་པར་བསམས་ཡོད། དེ་ལས་གཞན་
ཁོ་གཉིས་ཀྱིས་ཐོག་མ་ཉིད་ནས་དོན་དག་ཅིག་ལའང་ཁ་རྩོད་དྲག་པོ་
བྱེད་བཞིན་འདུག དེ་ནི་སུས་གྲོང་དུ་ཚོང་ཁང་ཕྱེ་བ་དང་། སུ་ཞིག་ཨཱོ་
ཁཱ་གཙང་པོའི་འགྲམ་གྱི་ཁུའུ་ནི་ཝེན་སྡེ་བར་སོང་ནས་འདུག་རྒྱུ་དེ་
ཡིན།
ང་ཚོ་གནས་འདིར་སླེབས་ནས་ཡུན་རིང་མ་འགོར་བའི་ཉིན་ཞིག་
ལ༑ ཇ་ཁང་དུ་ཟ་མ་ཟ་དུས་བརྩེ་སེམས་མེད་པའི་ཁ་རྩོད་ཅིག་ལངས་
བྱུང༌། ཨ་ཞང་གཉི་ག་གློ་བུར་དུ་ཡར་ལངས་ནས་ལུས་པོ་སྒྲོག་ཙེ་ལ་
བསྙེས་ཏེ་ཁྱི་སྨྱོན་ཞིག་དང་འདྲ་བར་ཨ་མྱེས་ལ་སོ་གཙིགས་ཤིང་སྐད་
ཆེན་པོ་སྒྲོག་གིན་ལུས་ཧྲིལ་པོ་འདར་བཞིན་འདུག སྤོ་བོ་ཁོང་ཁྲོ་མེ
ལྟར་འབར་ཞིང་གདོང་མདོག་དམར་པོར་གྱུར་ཏེ་ཐུར་མས་སྒྲོག་ཙེ་
རྡུང་ཞོར། བྱ་དེ་ཕོ་ཞིག་དང་འདྲ་བར་མགྲིན་པ་མཐོ་རུ་བཏེགས་ནས་
སྐད་གསེང་མཐོན་པོས“ངས་ཁྱོད་ཚོ་ཁང་བ་འདི་ལས་ཕྱི་རུ་བདའ་རྒྱུ་
ཡིན"ཟེར།
ཨ་ཕྱིའི་ངོ་མདངས་ཉམས་ཤིང་སྡུག་བསྔལ་གྱིས“རྒད་པོ། ཁོ་ཚོའི་
འདོད་བློ་ལྟར་ཁྱིམ་བགོས་དང་། དེ་ལྟར་བྱས་ན་ཁྱོད་ཀྱང་ལྷོད་ལ་
བབས་ཆོག"ཟེར།
སྤོ་བོས་མིག་ཟུང་བགྲད་བཞིན་མགྲིན་པ་བསྲིངས་ཏེ་ཁྱོད་ཀྱི་ཁྱི་
ཁ་ཚུམས། གླེན་མ་ཟེར། ངོ་མས་ཡ་མཚན་པ་ཞིག་ལ་སྤོ་བོ་གཟུགས་
ཐུང་ཡང་སྐད་ཅོར་སྒྲོག་དུས་ཅོང་ཆེན་གྱི་སྒྲ་ལྟར་མཐོ།
ཨ་མ་སྒྲོག་ཙེའི་གམ་ནས་ཡར་ལངས་ཏེ་བྲེལ་རྒྱུ་མེད་ལ་དལ་
ཡང་མི་དལ་བར་སྒེའུ་ཁུང་གི་སར་ཕྱིན་ཏེ་ཕྱིར་འཁོར་ནས་ཁོ་ཚོར་ཁ་
ཡ་ཙམ་ཡང་མི་བྱེད།
གློ་བུར་དུ་ཨ་ཞང་མེ་ཁིལ་གྱིས་ཁུ་ཚུར་འཕྱར་ནས་ནུ་བོའི་
གདོང་ལ་གཞུས་པ་ན། ནུ་བོས་སྐད་ཆེན་པོ་བརྒྱབ་སྟེ་འཕྲལ་མར་
ཡར་མཆོངས་ནས་ཁོ་གཉིས་ཀྱིས་འཛིང་རེས་བྱས་ཤིང་། བོང་བུ་དང་
འདྲ་བར་པང་གཅལ་དུ་འཕྲ་ཤགས་གཞུ་རེས་དང་དབུགས་འཚང་བ།
གཅོང་སྐད་འབྱིན་པ་དང་དམོད་མོ་བྱེད་པའི་སྐད་སྒྲ་བར་མེད་དུ་གྲག་
འོང་།
བྱིས་པ་ཚོས་ཕེ་བཏབ་ཅིང་མངལ་སྦྲུམ་ཡོད་པའི་ཞང་པོའི་བཟའ་
ཟླ་ནེ་ཋི་ལེའེ་ཡིས་སྲོག་བསྡོས་ཀྱིས་འབོད་ཀྱིན་འདུག་ལ། ངའི་ཨ་
མས་མོའི་ལག་ཟུང་ལ་དམ་དུ་འཇུས་ཏེ་ཕར་འཐེན་ནས་བུད་སོང་། བློ་
སྤོབས་ལྡན་ཞིང་གདོང་ན་སྲེ་ཐིག་ཅན་གྱི་བུ་གཉོར་མ་ཡཱུའུ་ལྗེ་ནེ་ཡ་
ཡིས་བྱིས་པ་ཚོ་ཇ་ཁང་ལས་ཕྱི་རུ་བསྐྲད་པ་དང་། རྐུབ་སྟེགས་རྒྱབ་
བསྙེས་མ་དག་བསྒྱེལ་ཏེ་ཡོད་ལ། གཟུགས་རིང་ཞིང་གཉོམ་ལག་རྒྱས་
པའི་ན་གཞོན་སློབ་ཕྲུག“ཚི་གྷང་ནོ་ཁི“ཨ་ཞང་མེ་ཁིལ་གྱི་རྒྱབ་ལ་
ཞོན་འདུག མགོ་ན་སྐྲ་མེད་ཀླད་དམར་དང་སྨ་ར་ཆེན་པོ་ཡོད་པ།
མིག་ཤེལ་ནག་པོ་གྱོན་པའི་སློབ་དཔོན་རྒན་པ་གྷི་རེ་གྷི་རེ་ཡེ་ཝ་ནཱ་
ཝེ་ཆི་ཡིས་བློ་བདེ་བག་ཕེབས་ངང་ནས་ཨ་ཞང་གི་ལག་ཟུང་ལག་
ཕྱིས་ཀྱིས་དམ་པོར་བཀྱིགས།
ཨ་ཞང་མེ་ཁིལ་གྱིས་སྐེ་བསྲིངས་ནས་ཐར་ཐོར་དུ་གྱུར་པའི་སྨ་
ར་ནག་པོས་པང་གཅལ་འབྱིད་བཞིན་དབུགས་རྔུབ་ལེན་བྱེད་པའི་
ཚུགས་ཀ་དེ་ཧ་ཅང་འཇིགས་ཡེར་བ་ཞིག་ཡིན་ལ། སྤོ་བོས་སྒྲོག་ཙེའི་
མཐའ་བསྐོར་ནས་རྒྱུག་གིན་སེམས་སྐྱོ་བས་ཁྱོད་ཚོ་ནི་ཤ་རུས་གཅིག་
པའི་སྤུན་རེད་ཡ། ཁྱོད་ཚོས་གཏན་ནས་ངོ་ཚ་མི་ཤེས་སམ”ཞེས་སྒྲོག་
གིན་འདུག
འཁྲུག་རྩོད་མགོ་བརྩམས་མ་ཐག་ནས་ང་སྐྲག་སྟེ་འདར་སིག་
སིག་ངང་བྲེལ་འཚུབ་ཀྱིས་ཚ་ཐབ་ཐོག་ཏུ་འགོས་ནས་འཇིགས་སྣང་
དང་བཅས་ཏེ། ཨ་ཕྱིས་ཟངས་སྡེར་ནང་གི་ཆུས་ཨ་ཞང་ལྗ་ཁོའོ་ཝེའི་
གདོང་གི་རྨ་ཁ་ནས་བཞུར་བའི་ཁྲག་འཁྲུད་བཞིན་པ་དེར་བལྟས་པ་
ན༑ ཁོ་ངུ་ཞོར་ཞེ་སྡང་གིས་རྐང་རྡབ་བྱེད་ཀྱིན་ཡོད་ལ། ཨ་ཕྱི་སྐྱོ་བའི་
ངང་ནས་དུད་འགྲོ་ཁ་དག་རྒྱུ་བོ། ཁྱོད་ཚོ་གཏན་ནས་དུད་འགྲོ་ལའང་
མི་དོ། ནམ་ཞིག་ཁྱོད་ཚོ་སད་ཐུབ་བམ”ཟེར།
སྤོ་བོ་སཱ་ཤཱལ་ཧྲུལ་དུ་གྱུར་པའི་ཚི་ལེན་དེ་ཕྲག་པར་བཞག་ནས་
ཨ་ཕྱིར“འདྲེ་རྒན་མ། ཁྱོད་ཀྱིས་གསོས་པའི་དུད་འགྲོ་འདི་དག་ལ་ལྟོས་
དང༌།ཇི་འདྲ་ཞིག་ཉན་འདུག”ཅེས་འུར་སྒྲོག་གིན་འདུག
ཨ་ཞང་ལྔ་ཁོའོ་ཝེ་སོང་རྗེས། ཨ་ཕྱི་ཁང་བའི་གྲུ་ལོགས་སུ་འཁུམ་
སྟེ་འདར་ལྕུག་ལྕུག་གིས་་འཕགས་མ་ལགས།འཕགས་མ།ངའི་བྱིས་པ་
ཚོར་མི་གཤིས་ཤིག་སྩོལ་ཅིག”ཅེས་སྨྲེ་སྔགས་འདོན་བཞིན་འདུག
སྤོ་བོས་མོའི་མདུན་གྱི་ཅོག་ཙེར་བལྟས་འདུག་ལ། ཅོག་ངོས་ཀྱི་
དངོས་པོ་ཚང་མའི་ཁ་སྒོར་ཡོད་པ་དང་ཁུ་བ་ངོས་ཡོངས་སུ་བཞུར་
ནས་འདུག ཁོང་གིས་སྐད་དམའ་མོས་་རྒན་མོ། ཁྱོད་ཀྱིས་ཀྱང་གཟབ་
གཟབ་གྱིས་དང་། ཁོ་ཚོས་ཝན་ཁཱ་ཝེར་རེའེ་ཡར་ཐུབ་ཚོད་བྱེད་ན་
ཐང”ཟེར།
“ཕར་གཡུགས་ཞོག དཀོན་མཆོག་གིས་ཁྱོད་ལ་མགོན་སྐྱོབ་
གནང་ངེས། ཚི་ལེན་མྱུར་ཏུ་ཕུད་དང་། ངས་བཙེམ་ཆོག”ཅེས་མོས་
ལག་པ་སྤོ་བོའི་སྐེ་ལ་འཁྱུད་ནས་ཐོད་པར་འོ་ཡང་ཡང་བྱས། ཁོང་
གི་གཟུགས་གཞི་མོ་ལས་ཐུང་བས་ངོ་གདོང་མོའི་ཕྲག་སྟེང་དུ་འདུག
“ཤུ”ཞེས་དབུགས་རིང་ཞིག་འབྱིན་རྗེས“རྒན་མོ། ཕར་བལྟས་ན་ཁྱིམ་
ཚང་བགོ་དགོས་པར་འདུག"ཟེར།
“རེད་ཡ། རྒད་པོ། སྔ་མོ་ནས་བགོས་ཤིག”
དེ་ནས་ཁོ་ཚོས་ཁ་བརྡ་ཞིབ་མོ་ཞིག་བྱས་ལ་མགོ་བརྩམས་མ་
ཐག་འགྲིག་པོ་མཐུན་པོ་ཡང་ཡིན་མོད། རྗེས་སུ་སྤོ་བོ་ནི་འཛིང་རེས་
ལ་སྟ་གོན་བྱེད་པའི་དེ་ཕོ་ཞིག་དང་འདྲ་བར་ཁོང་གིས་ཤེད་ཤུགས་
ཆེན་པོས་པང་གཅལ་དུ་རྐང་རྡབ་བྱེད་པ་དང་། མཛུ་གུ་བཙིགས་ནས་
མོར་འཇིགས་བསྐུལ་ཏེ་སྐད་ཆེན་པོས“ཁྱོད་ཀྱིས་ཁོ་ཚོར་ཤ་ཚ་བ་དེ་ང་
ལས་ལྷག་པ་ངས་སྔ་མོ་ནས་ཤེས་ཡོད། ཡིན་ཡང་ཁྱོད་ཀྱིས་མ་བརྗེད།
ཁྱོད་ཀྱི་མེ་ཤི་ཁཱ་འཛུམ་ནང་གཡོ་སེམས་འཆིང་བར་གོམས་ཡོད་ལ།
ཁྱོད་ཀྱི་ཡ་ཧྲེན་ཁ་ཡིས་ཀྱང་ཡུལ་སྲོལ་གུས་ལུགས་ལ་བརྩི་འཇོག་མི་
བྱེད། ལྟས་ངན་འདི་གཉིས་ཀ་ང་ལ་བརྟེན་ནས་འཚོ་བ་ཡིན། གཞན་
བརྟེན་སྲིན་འབུ་འདི་གཉིས་ཀ ཁོ་ཚོ་ཚང་མ་འདི་འདྲ་རེད”ཅེས་འུར་
སྒྲོག་གིན་འདུག
དགོང་མོར་ངལ་གསོ་བའི་དུས་སུ་ཚང་མས་ཇ་འཐུང་ནས་རྩེད་
འཇོར་རོལ་པ་ཡིན། དུས་དེར་སྤོ་བོ་དང༌། ཨ་ཞང་གཉི་ག་དང་ལག་
གཡོག་པ་ཚོ་ངལ་དུབ་ཀྱིས་མནར་ཏེ་ལས་ར་ནས་ཇ་ཁང་དུ་སླེབས་
བྱུང་། ལག་ཟུང་ཙན་དན་དམར་པོས་དམར་པོར་བྱས་ཤིང་མུ་སྐྱུར་ཚྭ་
ཡིས་བསྲེགས་ནས་ཡོད་པ་དང་། སྐྲ་ལོ་ཐི་གུས་བསྡམས་འདུག་པ་རེ་
རེ་ནི་ཇ་ཁང་གྲུ་ཟུར་གྱི་མདོག་ནག་པོའི་སྐུ་བརྙན་དང་ཨ་ན་མ་ན་
རེད། འདི་དུས་ཉེན་ཁ་ཆེས་ཆེ་སྟེ།སྤོ་བོ་ངའི་ཁ་གཏད་དུ་བསྡད་ནས་ང་
ལ་ཁ་བརྡ་གློད་ཅིང་ཁོང་གི་ཚ་བོ་དག་གིས་དེར་ཕྲག་དོག་བྱེད་བཞིན་
འདུག དེ་ནི་ཁོང་གིས་ང་ལ་བཤད་པའི་སྐད་ཆ་དེ་ཁོ་ཚོར་བཤད་པའི་
སྐད་ཆ་ལས་མང་དྲགས་སོང་བས་ཡིན། ཁོང་གི་གཟུགས་སྐྱེ་ལུས་ཚད་
དང་རན་ལ་བཞིན་རས་ཚུལ་དང་ལྡན་ཞིང་མིག་འོད་རྣོན་པོ་ཞིག་
ཡིན། ཁོང་གི་དར་གོས་ཀྱིས་འཐག་པའི་སྟོད་འགག་ཕུ་མེད་དེ་རྙིང་
རལ་དུ་གྱུར་ཅིང་རས་ཁྲའི་ནང་ལྭ་མཉེད་ནས་ལྟེབ་གཉེར་ཆགས་པ་
དང་རྐང་སྣམ་ཐོག་ཏུ་ལྷན་པ་ཆེན་པོ་འགའ་འདུག ཡིན་ཡང་། སྟོད་
ལྭ་མཐུག་པོ་དང་བྲང་སྐྱོབ་གྱོན་པ། དར་གོས་ཟུར་གསུམ་སྐེ་རུ་དཀྲིས་
པའི་ཁོའི་བྱིས་པ་གཉིས་དང་བསྡུར་ན་ཁོང་གི་གྱོན་པ་བཟང་ལ། དེ་ནི་
དྲི་མས་མ་གོས་ཤིང་ལྟ་ན་སྡུག་པ་ཞིག་ཀྱང་རེད།
ང་ཚོ་འདིར་འོང་ནས་ཉིན་ཁ་ཤས་ལས་མ་འགོར་བར་ཁོང་
གིས་ང་ལ་བཙན་གྱིས་གསོལ་བ་འདེབས་ཚུལ་སློབ་ཏུ་བཅུག བྱིས་
པ་གཞན་དག་གི་ལོ་ཚོད་ང་ལས་ཆེ་ལ་ཁོ་ཚོས་འཕགས་མ་ཞིང་
གཤེགས་ཆོས་ཁང་གི་མཆོད་གཡོག་ཅིག་ལས་ཡི་གེ་སློབ་བཞིན་ཡོད།
ང་ཚོ་བསྡད་ཡོད་སའི་ཁང་བའི་སྒེའུ་ཁུང་ལས་ཆོས་ཁང་གི་གསེར་
མདོག་ལྡན་པའི་རྒྱ་ཕིབས་གསལ་བོར་མཐོང་ཐུབ་པ་དང་། ང་ལ་ཆོས་
ཚིག་འཁྲིད་མཁན་ནི་ཞི་དུལ་བག་ཡོད་དང་སྙིང་མེད་སྐྱག་ཤོར་གྱི་
ཞང་པོའི་བཟའ་ཟླ་ནེ་ཋི་ལེའེ་ཡིན། མོའི་བཞིན་རས་ཆུང་ཞིང་གོར་
བས་བྱིས་པ་ཞིག་དང་མཚུངས་ལ་མིག་ནི་དྭངས་ཤིང་གསལ། ངའི་
སྣང་བར་མོའི་མིག་ཟུང་འདི་ལས་མོའི་ནང་སེམས་ཀྱི་ཡོད་ཚད་མཐོང་
ནུས་པ་འདྲ།
དགོང་ཇ་འཐུང་བའི་རྗེས་དང་དགོང་ཟས་མ་ཟོས་པའི་སྔོན་གྱི་
ཐེངས་འགའ་ཤས་སུ། ཨ་ཞང་གཉིས་དང་སློབ་དཔོན་གྷི་རེ་གྷི་རེ་ཡིས་
ཚོས་འགོས་པའི་རས་འཚེམ་བཟོ་བྱེད་བཞིན་ཡོད་པར་མ་ཟད།ད་དུང་
དེའི་སྟེང་དུ་ཐོ་ཡིག་ཤོག་དྲིལ་སྦྱོར་བཞིན་འདུག ཨ་ཞང་མེ་ཁིལ་གྱི་
མིག་གིས་གསལ་པོར་མི་མཐོང་བའི་གྷི་རེ་གྷི་རེ་ལ་བརྙས་བཅོས་བྱེད་
བསམས་ནས། ལོ་དགུར་སོན་པའི་ཚ་བོ་བོས་ཏེ་སློབ་དཔོན་གྱི་མཛུབ་
ལྕིབས་དེ་ཞག་སྒྲོན་གྱི་འབར་མེ་རུ་བསྲེག་ཏུ་བཅུག སཱ་ཤཱ་ཡིས་སྡོང་
རོ་སྐམ་པའི་བར་དུ་མཛུབ་ལྕིབས་བཙིར་ནས་ཡང་ནས་ཡང་དུ་མེ་རུ་
བསྲེགས་ནས་དམར་བོར་བྱས་ཤིང་། དེ་ནས་ལྐོག་ཏུ་སློབ་དཔོན་གྱི་
ལག་པའི་འོག་ཏུ་བཞག་སྟེ་ཐབ་ཀའི་རྒྱབ་ཏུ་སྦ་རུ་སོང་། དེའི་སྐབས་
ཏག་ཏག་ལ་སྤོ་བོ་ནང་དུ་སླེབས་བྱུང༌། ཁོང་གིས་ཁ་ཅི་ཡང་མི་གྲག་
པར་ཙོག་ནས་ལས་ཀ་གཉེར་བ་དང། བསྲེགས་ནས་ཤིན་ཏུ་ཚ་བར་
གྱུར་པའི་མཛུབ་ལྕིབས་དེ་མཛུབ་མགོར་གོན་བྱུང་།
ཁོ་བོས་ཡིད་ལ་དྲན་པ་ནི། ངས་འུར་སྒྲ་ཐོས་ནས་ཇ་ཁང་དུ་
བརྒྱུགས་ཏེ་སོང་དུས་སྤོ་བོས་ཚ་བས་བསྲེགས་པའི་མཛུ་གུ་དེས་རང་
གི་རྣ་ཅོག་བཟུང་སྟེ་དགོད་བྲོ་བའི་ས་ལྡིང་གནམ་ལྡིང་བྱེད་བཞིན་
དུ་་འདི་ནི་ཁྱི་སྐྱག་སུ་ཞིག་གིས་འཐེན་པའི་ལྐོག་གཡོ་ཡིན”ཞེས་སྐད་
ཅོར་རྒྱག་བཞིན་པ་དེ་ཡིན།
ཨ་ཞང་མེ་ཁིལ་ཅོག་ཙེའི་ཐོག་ཁ་སྦུབ་ཏུ་ལོག་ནས་མཛུ་གུས་
མཛུབ་ལྕིབས་དེ་བསྒུལ་ཅིང་དེར་ཕུ་འདེབས་བཞིན་འདུག སློབ་དཔོན་
གྷི་རེ་གྷི་རེ་ཡིས་ཞེ་ལྷོད་ལ་བབས་ཏེ་རས་འཚེམ་བཞིན་ཡོད་ལ། ཁོང་
གི་སྐྲ་མེད་པའི་ཀླད་པའི་ངོས་སུ་ཞག་སྒྲོན་གྱི་འོད་སྣང་འཕྲོས་ཏེ་ལམ་
ལམ་བྱེད། ཨ་ཞང་ལྔ་ཁོའོ་ཝེ་ཕྱི་ནས་ནང་དུ་བརྒྱུགས་འོང་སྟེ་ཚ་ཐབ་
ཀྱི་གྲུ་ལོགས་སུ་སྦེད་ནས་ལྐོག་ཏུ་དགོད་བཞིན་འདུག
གློ་བུར་དུ་ཨ་ཞང་མེ་ཁིལ་གྱིས“འདི་ནི་ལྗ་ཁོའོ་ཝེ་ཡི་བུ་སྰ་ཤཱ་
ཡིས་འཐེན་པའི་ལྐོག་གཡོ་རེད་ཟེར།
ལྔ་ཁོའོ་ཝེས་གཏུམ་སྤྱོད་དྲག་པོས་སྐྱག་རྫུན་མ་བཤད”ཅེས་ཚ་
ཐབ་ཀྱི་རྒྱབ་ནས་མཆོངས་ཏེ་འོང་།
དུས་དེར། སཱ་ཤཱའི་ངུ་སྐད་ཁང་བའི་གྲུ་ཟུར་ནས་གྲག་འོང་ཞིང་ཁོ་
ངུ་ཞོར“ ཨ་ཕ། ཁྱོད་ཁོའི་སྐད་ཆར་ཡིད་མ་ཆེས། ཁོས་ང་བོས་ནས་འདི་
ལྟར་སྒྲུབ་ཏུ་བཅུག་པ་རེད”ཟེར།
དེར་མཐུད་ནས་མེ་ཁིལ་དང་ལྔ་ཁོའོ་ཝེ་གཉིས་ཀྱིས་འཁོན་རེས་
བྱས་སོང་། སྤོ་བོས་དེ་མ་ཐག་ཁོང་ཁྲོ་ཞི་ཞིང་ལག་པར་ཞོག་ཁོག་རློན་
པའི་ཁུ་བ་བྱུགས་ཏེ་ཞེ་ལྷོད་པོའི་ངང་ནས་ང་ཁྲིད་དེ་བུད་སོང་།
དེ་ནས་ཚང་མས་དོན་རྐྱེན་འདི་དག་ཁོས་རྙོག་དྲ་བསླངས་པ་རེད་
ཅེས་ཨ་ཞང་མེ་ཁིལ་ལ་སྐྱོན་བརྗོད་བྱེད་བཞིན་འདུག དགོང་ཇ་འཐུང་
དུས་ངས་སྤོ་བོར་ཁོ་ལ་གཅར་རྒྱུ་ཨེ་ཡིན་ཞེས་དྲིས་པ་ན།
སྤོ་བོས་སྤོ་གཏམ་གྱིས"ལོས་གཅར"ཞེས་ང་ལ་སྡང་མིག་ཅིག་
བགྲད།
ཨ་ཞང་མེ་ཁིལ་གྱིས་ཅོག་ཙེའི་ཐོག་དྲག་ཏུ་བརྡུངས་ཏེ་ངའི་ཨ་
མར“ཝར་ཝ་ལ། ཁྱོད་ཀྱི་འདྲེ་ཕྲུག་ལ་སློབ་གསོ་ལེགས་པོ་ཐོངས། དེ་
མིན་ཚེ་ངས་ཁོའི་མགོ་བླངས་འཇོག”ཟེར།
དེ་མ་ཐག་ཨ་མས“ཁྱོད་ཀྱིས་ལོངས། ཁྱོད་ཀྱིས་ཚོད་ལྟ་ཞིག་བྱོས་
དང་། ཁྱོད་ཀྱིས་ཁོར་ཐུག་དང”ཞེས་བཤད་པ་ན་ཚང་མ་རང་རང་སར་
བསྡད་བྱུང༌།
ངའི་ཨ་མའི་སྐད་ཆ་ནི་ཚིག་སྣ་ཐུང་ཡང་ནུས་པ་ཆེ་ལ། སྐད་ཆ་
ཉུང་ངུ་དེས་གཞན་དང་བར་ཐག་རིང་དུ་བཀྱེད་འགྲོ་ཞིང་ཁོ་ཚོ་གཏོལ་
མེད་དུ་གཏོང་ལ་ངོ་གནོང་དུའང་འཇུག དོན་དག་ཅིག་ངའི་སེམས་
སུ་ཧ་ཅང་གསལ་ཏེ། དེ་ནི་ཚང་མ་ངའི་ཨ་མར་སྐྲག་པ་དེ་ཡིན། སྤོ་
བོས་མོར་སྐད་ཆ་བཤད་དུས་གཟབ་གཟབ་བྱས་ཏེ་སྐད་མཐོ་མི་ནུས་
ཤིང་གཞན་ལ་བཤད་དུས་ཀྱི་སྐད་ངག་སྦོམ་པོ་དེ་འདྲ་ཡང་མིན། ངས་
ལན་རེར་མ་སྤུན་ཕུ་བོ་ཚོར“ངའི་ཨ་མ་ནི་ནུས་པ་ཆེ་ཤོས་ལྡན་པ་དེ་
ཡིན"ཞེས་ལབ་རྒྱུར་ཧ་ཅང་དགའ་ལ། དེ་ཁོ་ཚོས་ཁས་མི་ལེན་པའང་
མེད།
ཡིན་ཡང་། གཟའ་སྤེན་པར་བྱུང་བའི་དོན་རྐྱེན་དེ་ལས་ངས་ཨ་
མར་བཅངས་པའི་ལྟ་ཚུལ་དེར་འགྱུར་ལྡོག་བྱུང་ཞིང་གཟའ་སྤེན་པའི་
སྔོན་ལ་ངས་ཀྱང་ནོར་འཁྲུལ་ཞིག་བཟོས་བྱུང་། རྒན་པ་རྣམས་ཀྱི་ཁྱད་
མཚར་པའི་རས་མདོག་བསྒྱུར་ཐབས་དེས་ང་ཡ་མཚར་བར་བྱས། དེ་
ནི་རས་སེར་པོ་དེ་ཆུ་ནག་ཏུ་སྦངས་ན་མདོག་སྔོ་ནག་ཏུ་འགྱུར་བ་དང་།
རས་སྐྱ་སྐྱ་དེ་ཆུ་མདོག་དམར་སྨུག་ཏུ་བཤལ་ཙམ་གྱིས་མདོག་དམར་
སྨུག་ཅིག་ཏུ་འགྱུར་འགྲོ་བ་དེ་བྱེད་བདེ་བར་འདུག་ཀྱང་དེའི་གནས་
ལུགས་ཅི་ཡིན་པ་གསལ་བོར་མི་རྟོགས།
ངས་རང་ཉིད་ཀྱིས་ཚོད་ལྟ་བྱེད་འདོད་པའི་བསམ་ཚུལ་དེ་ཨ་ཞང་
ལྗ་ཁོའོ་ཝེའི་བུ་སཱ་ཤཱ་ལ་བཤད། ཁོ་ནི་ཁ་ལེན་ཚིག་བརྩི་བྱེད་མཁན་
ཞིག་ཡིན་ལ་དུས་རྒྱུན་རྒན་པོའི་གམ་དུ་ཡོད་ཅིང་སུ་ལའང་མཛའ་
ཞིང་མཐུན་ལ་བརྩེ་བས་ཕྱུག རྟག་ཏུ་གཞན་ལ་རོགས་རམ་བྱ་བར་
བརྩོན་པའི་བྱིས་པ་ཞིག་ཡིན། ཀུན་གྱིས་ཁོ་ནི་སྤྱང་གྲུང་འཛོམས་ཤིང་
ཁ་ལ་ཉན་པ་ཞིག་ཡིན་ཞེས་བསྟོད་ནའང་སྤོ་བོས་ཁོ་ལ་ཁ་ཡ་ཙམ་
ཡང་མི་བྱེད་པར་མ་ཟད། ལྟ་ཙམ་ཡང་མི་བྱེད་པར་སྣང་ཆུང་གིས་ངོ་
དགའ་སྤྲེལ་ལད་ཙམ་ཤེས་པ་དེ་ཡིན”ཟེར།
ང་ཡང་ཁོར་མི་དགའ། ཨ་ཞང་མེ་ཁིལ་ཚང་གི་སཱ་ཤཱ་ལ་ད་དུང་སྤྲོ་
བ་ཅུང་ཙམ་འདུག ཁོ་ལ་ཀུན་གྱིས་དོ་སྣང་ཆེར་མི་བྱེད་པ་དང་བླུན་
ཞིང་སྒྱིད་ལུག་ཅིག་ཡིན། ཡིན་ན་ཡང་། ཁོ་ནི་ཞི་འཇམ་ཞིག་དང་
སྐྱོ་གདུང་གི་མིག་ཟུང་དེ་འཛུམ་པར་སྤྲོ་ལ། འཛུམ་པའི་ཚེ་ན་ཧ་ཅང་
བྱམས།དེ་ནི་ཁོའི་ཞི་འཇམ་གཤིས་བཟང་གི་མ་ཡུམ་དང་མཚུངས།
ཨ་ཞང་ལྗ་ཁོའོ་ཝེ་ཚང་གི་སཱ་ཤཱ་ནི་ཁོ་ལས་ལྡོག་སྟེ་ཁ་ལྕེ་མེ་
འབར་འབར་བྱེད་ལ། དོན་ཅི་ཡང་རྒན་པ་ཞིག་དང་འདྲ་བར་མིན་
ཡང་ཡིན་མདོག་གིས་བརྗོད་ཐུབ་པས་གཉོམ་ལག་རྒྱས་ཟིན་པར་
སྣང་།ཁོས་ངས་རས་མདོག་བསྒྱུར་བར་ཚོད་ལྟ་བྱེད་འདོད་པའི་བསམ་
ཚུལ་དེ་རྟོགས་རྗེས། ང་ལ་དུས་སྟོན་རོལ་དུས་སུ་བཀོལ་བའི་སྒྲོག་
ཁེབས་དཀར་པོ་དེ་ཆ་སྒམ་ལས་བླངས་འོང་ནས་དེའི་མདོག་སྔོན་པོར་
བསྒྱུར་བའི་བསམ་ཚུལ་བརྗོད།
“རས་དཀར་ལ་ཚོས་འགོས་སླ། འདི་ནི་ངས་གསལ་བོར་ཤེས།"ཞེས་
ཁོས་ཚུལ་འཆོས་ཀྱིས་དེ་ལྟར་བཤད།
ངས་ལྗིད་ཏིག་ཏིག་གི་སྒྲོག་ཁེབས་ཡར་འཐེན་ཞིང་དེ་ཤུགས་ཀྱིས་
དྲུད་ནས་ར་སྐོར་ནང་དུ་སོང་སྟེ། རས་ཀྱི་ཟུར་ཞིག་མདོག་སྔོན་པོའི་
ཚེས་ཟོམ་དུ་བཅུག་མ་ཐག“ཚི་གྷང་ནོ་ཁི"གང་ནས་འཛུལ་འོང་བ་མ་
ཤེས་པར་ངའི་གམ་དུ་ཡོང་ནས་སྒྲོག་ཁེབས་འཕྲོག་སྟེ་ལག་ཟུང་ཆེན་
པོས་སྒྲོག་ཁེབས་ཀྱི་ཆུ་བཙིར་བ་དང་། སྒོའི་ཕག་ཏུ་ཡིབ་ནས་ངའི་བྱ་
བྱེད་ལ་ལྟ་བའི་མ་སྤུན་ཕུ་བོར་“མྱུར་ཏུ་ཨ་ནེ་བོས"ཟེར།
དེར་མཐུད་ནས་ཁོས་ཁ་གཅུས་ཤིང་གཟེང་བའི་སྐྲ་ལོ་གཡུག
ཙམ་གྱིས་ང་ལ“ལྟོས་དང་།ཐེངས་འདིར་ཁྱོད་ལ་གཅར་ངེས་ཡིན”ཟེར།
ཨ་ཕྱི་བརྒྱུགས་འོང་སྟེ་སྐད་ཤུགས་ཆེན་པོས་མགྲིན་པ་བརྣངས་
བཞིན་ང་ལ་སྡིགས་མོ་བྱེད་བཞིན་པའི་ཚུགས་ཀ་དེ་ཧ་ཅང་དགོད་བྲོ་
བར་འདུག“ཕུང་དཀྲུག་མཁན་ཁྱོད། ངས་ཁྱོད་ལ་ངོ་མས་འགྲམ་ལྕག་
ཅིག་གཞུ་འདོད"ཟེར།
དེ་ནས་ཡང་མོས“ཚི་གྷང་ནོ་ཁི”ལ“ཝན་ཁཱ་དོན་འདི་རྒན་པོར་
གཏན་ནས་བཤད་མི་ཉན”ཞེས་ཞུ་བ་བྱས།
"ཚི་གྷང་ནོ་ཁི"གིས་མེ་ཏོག་གིས་བརྒྱན་པའི་པང་ཁེབས་ལ་ལག་
པ་འབྱིད་བཞིན་སེམས་ཁྲལ་གྱིས“ངའི་ཕྱོགས་ནས་ཁྱེད་ཀྱི་སེམས་
བདེ་མོ་བྱོས། ངས་ཁོ་ལ་མི་བཤད། ཡིན་ཡང་སཱ་ཤཱ ………"ཟེར།
“ངས་ཁོ་ལ་དངོས་པོ་ཞིག་བྱིན་ཏེ་ཁ་བཅད་ཆོག”ཅེས་ཨ་ཕྱིས་དེ་
ལྟར་བཤད་ནས་ང་ཁྲིད་དེ་ཁང་བའི་ནང་ལ་སོང་།
གཟའ་སྤེན་པའི་དགོང་མོར་གསོལ་འདེབས་མ་བྱས་པའི་སྔོན་ལ།
ང་མི་ཞིག་གིས་ཁྲིད་ནས་ཇ་ཁང་དུ་སོང་། དེ་རུ་ནག་ཐིང་ངེ་དང་དབེན་
ལྷིང་ངེར་འདུག་པས་འཇིགས་སྣང་སྟེར། ངའི་དྲན་པར་འགྲོ་ལམ་དང་
སྒོ་ཚང་མ་བཅད་པ་ཧ་ཅང་དམ་ཞིང་། སྒེའུ་ཁུང་ཕྱི་རོལ་ཏུ་ཆར་བ་
ཟམ་ཟིམ་དུ་འབབ་ལ་སྟོན་ཁའི་ས་སྲོས་ནི་སྐྱ་ཐང་ཐང་དུ་འདུག"ཚི་
གྷང་ནོ་ཁི”ནག་རོག་གེར་ཡོད་པའི་ཐབ་ཁུང་མདུན་གྱི་རྐུབ་སྟེགས་
རྒྱབ་བསྙེས་མ་ཞིག་གི་ཐོག་ན་ངོ་གནག་སྟེ་སྡོད་པའི་རྣམ་འགྱུར་དེ་
དུས་རྒྱུན་དང་ཡེ་ནས་མི་འདྲ། སྤོ་བོ་གྲུ་ལོགས་སུ་འགྲེང་ནས་བཙོག་
ཆུའི་ཆུ་གཞོང་ལ་བསྙེས་ཏེ་ཆུ་ཟོམ་ལས་དབྱུག་པ་རིང་བོ་འགའ་
བླངས་པ་དང་། དེ་དག་གི་རིང་ཚད་འཇལ་ཞིང་བར་སྣང་དུ་ཐེངས་
འགར་གཡུག་ནས་རིམ་པ་བཞིན་བསྒྲིགས་ཏེ་བཞག ཨ་ཕྱི་དེའི་
འཁྲིས་སུ་འགྲེང་སྟེ་དབུགས་ཧལ་ཧལ་གྱིས་སྣ་ཐ་འཐེན་གྱིན་འདུག
ཨ་ཞང་ལྗ་ཁོའོ་ཝེ་ཚང་གི་སཱ་ཤཱ་ཇ་ཁང་ནང་གི་རྐུབ་སྟེགས་
རྒྱབ་བསྙེས་མ་ཞིག་གི་ཐོག་ཏུ་ཙོག་ནས་ཁུ་ཚུར་འཆིང་སྟེ་མིག་ཕུར་
ཕུར་བྱེད་བཞིན་ཡོད། སྐད་ཆའི་གདངས་འགྱུར་ཏེ་ངག་འདར་འདུར་
དུ་འདུག་ཅིང་ལ་ཁའི་ཉི་མ་ལྟ་བུའི་སྤྲང་པོ་ཞིག་དང་མཚུངས། སྐད་
གདངས་ལྷོད་པོས“དཀོན་མཆོག་གི་ཁ་ངོར་བལྟས་ནས། ང་ལ་གུ་
ཡངས་གནང་རོགས”ཟེར།
ཨ་ཞང་མེ་ཁིལ་ཚང་གི་བྱིས་པ་སྟེ་མ་སྤུན་ཕུ་བོ་དང་མ་སྤུན་
ཨ་ཅེ་གཉིས་རྐུབ་སྟེགས་རྒྱབ་བསྙེས་མའི་གཞུག་ན་དཔུང་བ་མཉམ་
གཤིབ་ཀྱིས་འགྲེང་སྟེ་ཧོན་འཐོར་ནས་འདུག
སྤོ་བོས“སྔོན་ལ་དབྱུག་པས་ཐེངས་གཅིག་གཞུ། དེ་ནས་ངས་ཁྱོད་
གུ་ཡངས་གཏོང་།”ཞེས་བཤད་ནས་དབྱུག་པ་རིང་བོ་ཞིག་ལག་མཐིལ་
ནས་བྱིལ་བྱིལ་གཏོང་བཞིན“མྱུར་ཏུ་རྐང་སྣམ་ཕུད་ཅིག”ཟེར།
ཁོང་གི་སྐད་གདངས་ཧ་ཅང་གཉོམ་ཡང་། སྐབས་འདི་དང་མུན་
ནག་གི་ཇ་ཁང་འདི། དམའ་ཞིང་དྲི་མས་སྦགས་པའི་གནམ་གཅལ་
འདིའི་འོག་ཏུ། སྤོ་བོའི་སྐད་སྒྲ་ཡིན་ཆོག་ལ་སཱ་ཤཱའི་ལྷོད་པོར་གྱུར་པའི་
རྐུབ་སྟེགས་རྒྱབ་བསྙེས་མ་ཡམ་ཡོམ་ལས་བྱུང་བའི་ཙིར་སྒྲ་ཡིན་ཡང་
ཆོག ད་དུང་ཨ་ཕྱིས་པང་གཅལ་དུ་རྐང་བ་འདྲུད་པའི་སག་སྒྲ་བཅས་
གང་གིས་ཀྱང་བརྗེད་དཀའ་བའི་ལྷིང་འཇགས་འདི་དཀྲོགས་པར་མི་
ནུས།
སཱ་ཤཱ་ཡར་འགྲེང་སྟེ་རྐང་སྣམ་ཁ་བཀྲོལ་ནས་པུས་མོའི་མཚམས་
སུ་དེད་ཅིང་དེ་ལག་པས་བཟུང་ཞིང་སྒལ་བ་བསྒུར་ཏེ་གོམ་འགྲོས་
འཁྱར་འཁྱོར་གྱིས་རྐུབ་སྟེགས་རིང་མོའི་སར་བགྲོད་པའི་འཇིགས་
རུང་གི་ཚུལ་དེར་བལྟས་ཚེ་ཡིད་སེམས་གདུང་བར་བྱེད་ལ། ངའི་རྐང་
བའང་རང་དབང་མེད་པར་འདར་སིག་སིག་བྱེད།
ཡིན་ན་ཡང་། ཁོ་ཐད་ཀར་རྐུབ་སྟེགས་སུ་ཁ་སྦུབ་ཏུ་ལོག་པ་
དང་། ཝ་ཉི་ཁ་ཡིས་ལག་ཕྱིས་ཁོད་ཆེན་ཞིག་གིས་ཁོའི་མཆན་འོག་
དང་མཇིང་པ་རྐུབ་སྟེགས་ཐོག་ཏུ་བཀྱིགས་ཤིང༌། མར་བསྒུར་ཏེ་ནག་
པོར་གྱུར་པའི་ལག་ཟུང་གིས་ཁོའི་སྲེ་ལོང་ལ་འཐམས་པ་མཐོང་ཚེ་མི་
རྣམས་སྔར་ལས་སྐྱོ་རུ་འཇུག
“ཨ་ལེག་ཁི་སི”ཞེས་སྤོ་བོས་ང་འབོད་བཞིན“ཚུར་ཤོག་དང་། ཚུར་
ཤོག ཨེ་གོ་ཐལ། དེ་རིང་ཁྱོད་ཀྱིས་མིར་བྲབ་པ་ཟེར་བ་ཇི་འདྲ་ཞིག་
ཡིན་པར་ལྟོས”ཟེར།
"ཐག”ཅེས་པའི་སྒྲ་དང་བཅས་ཏེ་སྭྰ་ཤཱའི་ཨོང་ཤ་དམར་རྗེན་ལ་
དབྱུག་པས་ཐེངས་གཅིག་བྲབ་པ་ན་མ་བཟོད་པར་ཨག་སྐད་བཏོན།
"ཟ་རོ་གོ་གཅོད"ཅེས་སྤོ་བོས"འདི་ནི་བྲབ་པ་ཡང་བས་མི་ན་བར་
འདུག འདི་ནི་ད་གཟོད་ན་ངེས་ཡིན”ཟེར།
དེ་ལྟར་བཤད་བཞིན་དབྱུག་པས་ཡང་བསྐྱར"ཐག”སྒྲ་དང་བཅས་
ཏེ་ཐེངས་གཅིག་བྲབ་པ་ན་སཱ་ཤཱའི་ལུས་པོར་དམར་ཤ་ཞིག་རྗེན་པར་
མངོན་ཞིང། ངའི་མ་སྤུན་ཕུ་བོས་མགྲིན་པ་བསྲིངས་ཏེ་ཡང་ཡང་
འབོད།
སྤོ་བོས“ན་བ་ཨེ་རེད”ཅེས་དྲིས་ཤིང་ཁོའི་ལག་པ་དལ་ལྷོད་རན་
པར་ཡར་བཀྱགས་ཤིང་མར་ཕབ་སྟེ།" མི་དགའ་འམ། འདི་ནི་མཛུབ་
ལྕིབས་ཀྱི་སླད་དུ་ཡིན”ཟེར།
ཅི་ཡིན་མི་ཤེས་མོད། ང་ལ་ཁོའི་ལག་པ་ཡར་བཀྱགས་ན་ངའི་
སྙིང་དེ་དང་བསྟུན་ནས་ཡར་བཀྱགས་འགྲོ་ལ། ལག་པ་མར་ཕབ་ན་
ངའི་སྙིང་ཡང་དེ་དང་བསྟུན་ནས་མར་བབས་འགྲོ་བའི་ཚོར་བ་ཞིག་
སྦྱིན།
སཱ་ཤཱའི་སྐད་ནི་སྡུག་སྐད་ཅིག་ཡིན་པར་མ་ཟད། ད་དུང་ཞེན་ལོག་
ཏུ་འཇུག་སྟེ་ད་ནས་བཟུང་ངས་དེ་ལྟར་མི་སྒྲུབ། སྒྲོག་ཁེབས་ཀྱི་དོན་དེ་
ངས་ཁྱོད་ལ་བཤད་ཟིན་པ་མིན་ནམ"ཟེར།
སྤོ་བོས་འཕགས་པའི་གསུང་རབ་ཀློག་པ་ལྟར་ཞི་འཇམ་
གྱིས“གསང་བ་བསྒྲགས་པའི་ཉེས་སྐྱོན་ཡོད་ཚད་མེད་པར་བཟོ་མི་
ཆོགགསང་བ་སྒྲོག་མཁན་དེར་སྔོན་ལ་དབྱུག་པས་ཐེངས་གཅིག་བྲབ་
དགོས། འདི་ནི་སྒྲོག་ཁེབས་དེའི་ཆེད་དུ་ཡིན་་ཟེར།
ཨ་ཕྱིས་གནས་ཚུལ་དེ་མཐོང་རྗེས། ངའི་ཕྱོགས་སུ་བརྒྱུགས་འོང་
སྟེ་ང་དམ་པོར་པང་ནས་སྐད་ཆེན་པོས་་ཁྱོད་ཀྱིས་ཨ་ལེག་ཁི་སི་ལ་
གཅར་མི་ཆོག ངས་ཁོ་ཁྱོད་ལ་མི་སྟེར། མི་སྟེར། གདོན་འདྲེ་ཁྱོད།"ཅེས་
བཤད་བཞིན་མོ་སྒོ་འགྲམ་དུ་བརྒྱུགས་ནས་རྐང་བས་སྒོ་བརྡུངས་
ཏེ“ཝན་ཁཱ་ཝེར་རེའེ་ཡ ……”ཞེས་བོས།
སྤོ་བོ་མོའི་ཐོག་ཏུ་མཆོངས་ཏེ་མོ་ཐང་དུ་མགོ་རྟིང་སློག་ཅིང་པང་
གི་ཁོ་བོ་འཕྲོག་ནས་རྐུབ་སྟེགས་རིང་མོའི་ཕྱོགས་སུ་བུད་སོང་། ངས་
ཁོང་གི་པང་ནས་ཤེད་ཤུགས་ཆེན་པོས་འཕག་འཚག་བྱེད་བཞིན་ཁོའི་
སྨ་ར་དམར་པོར་དམ་གྱིས་འཇུས་ཏེ་ཤུགས་ཀྱིས་འཐེན་ཞིང་མཛུ་གུར་
སོ་བཏབ། ཁོང་གིས་ངར་སྐད་ཅིག་བསྒྲགས་ཏེ་ང་དམ་པོར་བསྡམས་
པ་དང་།གཏུམ་དྲག་གི་ངང་ནས་རྐུབ་སྟེགས་རིང་མོའི་ཐོག་ཏུ་འཕངས་
ནས་ངའི་ངོ་གདོང་དབྲལ་བར་བྱས།
ངའི་དྲན་པར་ཁོང་གིས་གདུག་རྩུབ་ཀྱིས་་ཁྱིགས་ཤིགགདོན་ཕྲུག་
འདི་སོད་ལ་ཐོངས”ཞེས་འུར་སྒྲོག་པ་དང་། ད་དུང་ངའི་དྲན་པར་ཨ་མ་
སྐྲག་ནས་ངོ་མདོག་ཤོར་ཞིང་མིག་ཀྱང་བགྲད་འདུག མོ་རྐུབ་སྟེགས་
རིང་མོའི་གམ་ན་ཕར་རྒྱུག་ཚུར་རྒྱུག་གིས་སྨྱོ་བ་ལྟར“ཨ་ཕ། མ་གཅར།
ཁོ་ང་ལ་སྤོད་དང"ཞེས་འབོད་བཞིན་འདུག
ཨ་མའི་ཞུ་བ་དེས་ཕན་ཅི་ཡང་མ་ཐོགས་པར་སྤོ་བོས་ང་ལ་
གཅར་ནས་བརྒྱལ་སོང་། དེར་མཐུད་ནས་ང་ལ་ཉིན་འགར་ན་ཚ་ཞིག་
བྱུང་སྟེ། ཁང་མིག་ཅིག་གི་དྲོད་ལྡན་མལ་ཁྲི་ཆེན་པོ་ཞིག་གི་ཐོག་ནས་
སྒལ་གཞུང་ཡར་བསྟན་ཏེ་ཁ་སྦུབ་ཏུ་ལོག་ནས་བསྡད། དེ་ནི་ཁང་
མིག་གཅིག་ལ་སྒེའུ་ཁུང་གཅིག་ཅན་གྱི་ཁང་བ་ཆུང་ཆུང་ཞིག་ཡིན་
ཞིང། རྩིག་པའི་གྲུ་ཟུར་ཞིག་ཏུ་ཤེལ་སྒམ་ཆུང་ཆུང་མང་པོ་བསྒྲིགས་
པའི་ནང་དུ་སྐུ་བརྙན་བཞག་ཡོད། དེའི་མདུན་ན་དམར་ལམ་ལམ་གྱི་
ཚེ་འབར་ཞིག་དལ་གྱིས་འབར་བཞིན་མཆིས། ན་ཚ་བྱུང་བའི་ཉིན་དེ་
དག་ནི་ངའི་མི་ཚེར་བརྗེད་ཐབས་བྲལ་བར་འདུག སྤྱིར་བཏང་མིན་
པའི་དུས་ཡུན་དེའི་ནང་ང་ལ་འཚར་ལོངས་ཆེན་པོ་ཞིག་བྱུང་བ་དང་
འདྲ་ཞིང་ཐོག་མ་ནས་བྱུང་མ་མྱོང་བའི་ཚོར་བ་དམིགས་བསལ་བ་རེ་
འབྱུང་། དུས་དེ་ནས་བཟུང་ངས་འཇིགས་སྣང་གི་སེམས་ཁམས་ཤིག་
གིས་མི་རྣམས་ལ་ལྟ་ཞིབ་བྱས་ཤིང་། ངའི་སེམས་ཀྱི་ཕྱི་ཤུན་མི་ཞིག་
གིས་གཤག་པ་དང་འདྲ་བར་རང་གཞན་གང་གིས་བརྙས་བཅོས་དང་
སྡུག་བསྔལ་མྱངས་པའི་ཚོར་བ་སྐྱེན་པོར་གྱུར་ལ་རང་ཉིད་ཀྱིས་ཀྱང་
མནར་གཅོད་ཚད་མེད་མྱངས།
ཨ་ཕྱིས་ང་རྩིག་པའི་གྲུ་ཟུར་གྱི་སྐུ་བརྙན་མདུན་དུ་དེད་དེ་ཁོང་ཁྲོ་
ཆེན་པོས“ཁྱོད་ཀྱིས་ཁོ་ཅིའི་ཕྱིར་མི་འཕྲོག་པ་ཡིན”ཟེར།
“དུས་དེར་ང་སྐྲག་ཏུ་བཅུག་སོང་།”
“ཝར་ཝ་ལ། ཁྱོད་འདི་འདྲའི་གཟུགས་རིང་བོ་ཞིག་སྐྱེས་པ་དོན་
མེད་རེད།ངོ་ཡང་མི་ཚའམ། ང་འདྲའི་བགྲེས་མོ་ཞིག་བརྒྱུགས་ཏེ་བྱིས་
པ་འཕྲོག་ནུས་ན། ཁྱོད་ཀྱིས་མི་ནུས་པ་དེ་ངོ་མས་གནོད་བསམ་པ་
རེད།”
“ཨ་མ།ད་མ་བཤད།ང་ངོ་མས་སེམས་སྡུག་གི”
“མ་རེད། ཁྱོད་གཏན་ནས་ཁོར་བརྩེ་བ་མི་འདུག ཁྱོད་ཀྱིས་རྩ་བ་
ཉིད་ནས་ཕ་མེད་པའི་དྭ་ཕྲུག་འདི་སྙིང་རྗེ་བཞིན་མི་འདུག”
ཨ་མས་སྐྱོ་བ་ཆེན་པོས“ང་རང་ཉིད་ཚེ་གང་བོར་དྭ་ཕྲུག་ཏུ་བསྡད་
པ་མིན་ནམ”ཟེར།
དེའི་རྗེས་སུ་མོ་གཉིས་རྩིག་པའི་གྲུ་ཟུར་གྱི་སྒམ་ཐོག་ཏུ་བསྡད་
དེ་དུས་ཡུན་རིང་བོ་ཞིག་ལ་ངུས་ནས་བསྡད། ཨ་མས་ངུ་ཤུམ་གྱིས་ང་
ད་བར་དུ་མ་སོང་བར་འདི་རུ་བསྡད་པ་ནི་ཡོད་ཚད་ཨ་ལེག་ཁི་སི་ཡི་
ཆེད་དུ་ཡིན་ལགས། ཁྱིམ་འདི་ནི་དངོས་གནས་དམྱལ་ཁམས་ཤིག་
རེད། འདི་རུ་ངས་འཚོ་བ་རོལ་ཐབས་མི་འདུག་ལགས། ཨ་མ། ངས་ངོ་
མས་བཟོད་ཐབས་མི་འདུག”ཟེར།
“ཁྱོད། ངའི་སྙིང་གི་ནོར་བུ”ཞེས་ཨ་ཕྱིས་ངག་འཇམ་པོས་ཤབ་ཤུབ་
ཀྱིས་དེ་ལྟར་བཤད།
ངས་ད་གཟོད་ཨ་མ་ནི་ངའི་བློ་ཡུལ་གྱི་དེ་འདྲའི་བཙན་པོ་ཞིག་
དང་བློ་བརྟན་འགྱུར་མེད་ཅིག་མིན་པ་ཤེས་ལ། མོ་ཡང་མི་ཚང་མ་དང་
འདྲ་བར་སྤོ་བོ་ལ་སྐྲག ང་ནི་མོའི་འོས་འགན་དང་ཁུར་པོ་རུ་གྱུར་པ་
ནས་མོ་རང་འཚོ་བ་རོལ་ཐབས་བྲལ་བའི་ཁྱིམ་འདི་དང་གཏན་ནས་
འབྲལ་མ་ནུས་པར་གྱུར་པ་དེར་ངའི་སེམས་ཧ་ཅང་སྐྱོ། ཅུང་མ་འགོར་
བར་ཨ་མ་དངོས་གནས་ཁྱིམ་འདི་ལས་གར་སོང་ཆ་མེད་དུ་གྱུར་ཏེ་
གནས་གང་དུ་སོང་བའང་མི་ཤེས།
ཅི་ཡིན་མ་ཤེས་པར་སྤོ་བོ་གནམ་གཅལ་ལས་ལྟུང་བ་བཞིན་གློ་
བུར་དུ་སླེབས་ནས་མལ་ཁྲིའི་འགྲམ་དུ་བསྡད་དེ་འཁྱག་སིབ་སིབ་ཀྱི་
ལག་པས་ངའི་མགོ་བོར་བྱིལ་བྱིལ་གནང་བཞིན“ངའི་སྙིང་ཉེ་བའི་
གཅེས་ཕྲུག ཁྱོད་བདེ་མོ། ཨ། ཁྱོད་ཀྱིས་ཅིའི་ཕྱིར་ཁ་མི་གྲག ཤུ། སྤོ་མ་
ལངས།ཁྱོད་ལ་དོན་གྱིས་ཅི་བྱུང་སོང”ཟེར།
ངས་ངོ་མས་ཁོ་ལ་རྐང་བས་ཐེངས་གཅིག་རྡེག་པར་བསམ་ཡང་
ཅུང་ཙམ་འགུལ་ཚེ་ན་བའི་སྣང་བ་སྟེར། སྤོ་བོའི་ཨག་ཚོམ་དང་སྐྲ་ལོ་
སྔར་ལས་དམར་ཞིང་ཁོང་གི་སེམས་མ་བདེ་བར་མགོ་བོ་ཕར་གཡོ་
ཚུར་གཡོ་བྱེད་པ་དང་། མིག་ཟུང་ཆུང་ཆུང་ཀེམ་ཀེམ་དུ་གཡོས་ཏེ་
རྩིག་ངོས་ནས་ཅི་ཞིག་འཚོལ་བ་དང་མཚུངས། ཁོང་གིས་ཁུག་མ་
ལས་ར་དབྱིབས་ཀྱི་མངར་སོབ་བག་ལེབ་ཅིག་དང་ཀ་ར་གཉིས། ཀུ་
ཤུ་གཅིག་དང་རྒུན་འབྲུམ་སྐམ་པོ་ཐུམ་གཅིག་བཅས་བླངས་ཏེ་སྔས
འབོལ་ཐོག་ལ་བསྙེས་པའི་ཁོ་བོའི་སྣའི་སྔུན་ལ་བཞག
“ལྟོས་དང། ངས་ཁྱོད་ལ་ལེགས་སྐྱེས་ཁྱེར་ཡོང་ཡོད།”
ཁོང་བསྒུར་ནས་ངའི་དཔྲལ་བར་འོ་ཞིག་བྱས་རྗེས། སྡོང་ཤུན་ལྟ་
བུའི་ལག་པ་ཆུང་ཆུང་གིས་ངའི་མགོ་ལ་དལ་གྱིས་བྱིལ་བྱིལ་གནང་
བ་དང། ཁོང་གི་ལག་པར་ཚོས་མདོག་སེར་པོ་འགོས་ཤིང་ཁྱད་པར་དུ་
བྱའི་མཆུ་ཏོ་ལྟ་བུའི་སེན་མོ་དེ་དག་གསལ་བོར་མངོན་འདུག དེ་ནས་
ཁོང་གིས་བཤད་རྒྱུར།
“སྤུན་ཆུང་། དེ་དུས་ང་ཅུང་ཙམ་ཐལ་དྲགས་སོང་། ང་ཧ་ཅང་སྤོ་
ལངས་དོན་ནི་ཁྱོད་ཀྱིས་ངའི་མཛུ་གུར་སོ་བཏབ་པར་མ་ཟད། ད་དུང་
ངའི་ངོ་གདོང་དབྲལ་བར་བྱས་པས་ཡིན་ལ། དེས་ང་ལ་ཁོང་ཁྲོ་མེ་
ལྕེ་བཞིན་འབར་དུ་བཅུག ཡིན་ཡང་ཐེངས་འགར་གཅར་བ་དེའང་
ཡོད་ཚད་ངན་པར་བརྩི་མི་རུང་། དེ་ངའི་སེམས་སུ་ཧ་ཅང་གསལ་པོ་
ཡིན། ཁྱིམ་མིས་གཅར་བ་དེ་བརྙས་བཅོས་ཤིག་ཏུ་མི་བརྩི་བར་སློབ་
གསོ་ཐེངས་ཤིག་ཡིན་པ་ཁྱོད་ཀྱིས་གསལ་པོར་ཤེས་དགོས། ཁྱིམ་མིས་
ཁྱོད་ལ་གཅར་བ་དེ་ཧ་ལས་དགོས་པ་ཞིག་མིན། ཡིན་ན་ཡང་གཞན་
ལ་གཅར་དུ་འཇུག་མི་རུང་། ཨ་ལིའོ་ཧྲ། ཁྱོད་ཀྱིས་ང་ལ་གཞན་གྱིས་
གཅར་མ་མྱོང་བར་འདོད་དམ། ང་ལ་གཅར་བ་དེ་ཁྱོད་ཀྱི་བློ་ཡུལ་དུ་
གཏན་ནས་ཤོང་ཐབས་བྲལ། ཧ་ཅང་ཚབས་ཆེ་བར་འདུག ངས་གཞན་
གྱི་བརྙས་བཅོས་མྱོང་བ་དེ་དཀོན་མཆོག་གིས་གཟིགས་ནའང་གདུང་
སེམས་མཉམ་སྐྱེས་ཀྱི་སྤྱན་ཆབ་མང་དུ་བསིལ་སྲིད། ད་ལྟ་ཇི་འདྲ་རེད།
ང་ནི་དྭ་ཕྲུག་ཅིག་ཡིན་ལ་ཨ་མ་ནི་སྲང་ལམ་གྱི་ཟས་སློང་མཁན་ཞིག་
ཡིན་ཡང་། མཐར་ཐུག་ང་རང་ཐར་ཏེ་ལས་ཚོགས་ཀྱི་འགོ་བར་འདུག་
ཐུབ་སོང་ལ།ལག་འོག་ཏུའང་མི་མི་ཉུང་བ་ཞིག་ཡོད"ཟེར།
ཁོང་གི་སྐམ་རིད་དུ་གྱུར་ཅིང་དྲང་པོའི་ལུས་པོ་དེས་ང་ལ་དམ་
པོར་བསྙེས་ནས་རང་ཉིད་བྱིས་དུས་སྐབས་ཀྱི་སྐྱོ་སྡུག་གི་འཚོ་བ་གླེང་
མགོ་བརྩམས་བྱུང་། ཁོང་གི་སྐད་ཆ་ལྕི་དྲག་པའམ་གོ་བར་དཀའ་བ་
ཞིག་ཡིན་ཡང་། ཐོགས་པ་མེད་ལ་ཧ་ཅང་སྟབས་བདེ་བོ་ཞིག་དང་གོ་
རིམ་ལྡན་པ་ཞིག་ཀྱང་ཡིན།
ཁོང་གིས་དགའ་སྣང་ལྡན་པའི་སྒོ་ནས་ས་སྲོས་ཀྱི་བར་དུ་གླེང་སྟེ།
འགྲོ་དུས་ཀྱང་ང་ལ་སྙིང་ཉེ་བའི་གྱེས་མཚམས་ཞུས། དུས་དེར་ངས་ད་
གཟོད་སྤོ་བོ་ནི་གཏུམ་པོ་ཞིག་དང་འཇིགས་སུ་རུང་བ་ཞིག་མིན་པ་
ཚོར། ཡིན་ནའང་། ཁོང་གིས་ང་ལ་བརྩེ་བ་མེད་པར་ཉེས་རྡུང་དྲག་
པོ་བཏང་བ་དེ་དྲན་ཐེངས་རེར་སྐྱོ་བས་མནར་ཏེ་མིག་ཆུ་དབང་མེད་
བཞུར་ཞིང་རྟག་ཏུ་ཡིད་ནས་འདོར་ཐབས་མེད་པར་གྱུར།
སྤོ་བོ་ང་ལ་བལྟ་རུ་འོང་བ་ནས་བཟུང་། མི་ཚང་མའང་བལྟ་རུ་
འོང་ཕོད་པར་གྱུར་ཏེ་ནངས་སྔ་མོ་ནས་དགོང་ཕྱི་དྲོའི་བར་དུ་ངའི་
མལ་ཁྲིའི་འགྲམ་དུ་བསྡད་ནས་ཐབས་བརྒྱ་ཇུས་སྟོང་གིས་ང་དགའ་རུ་
འཇུག ངའི་དྲན་པར་དེས་ནམ་ཡིན་ཡང་ང་ལ་སྐྱིད་སྣང་དང་སྤྲོ་དགའ་
སྦྱིན་མི་ནུས། ང་ལ་བལྟ་རུ་འོང་བ་ཆེས་མང་བ་ནི་ཨ་ཕྱི་ཡིན་ལ་མོས་
ང་གཉིད་དུས་སུ་སྲུང་ཤིང་ང་དང་མལ་ཁྲིའང་གཅིག་ཏུ་ཉལ་མོད། འོན་
ཀྱང་ཉིན་འདི་དག་གི་རིང་བག་ཆགས་ཆེས་ཟབ་ཤོས་དེ་སྔར་བཞིན་
གཞོན་ནུ་ཚི་གྷང་ནོ་ཁི“རེད། ཁོའི་སྐྱེ་གཟུགས་གྲུ་བཞི་ལྕགས་སེ་
འདུག་ཅིང་བྲང་ཁའི་ཞེང་ཆེ་ལ། མགོ་ལྡིག་ལྟིག་ཅིག་དང་སྐྲ་ལོ་འཁྱིལ་
འདུག ཁོག་སྨད་ལ་རས་སྤུ་མའི་དོར་མ་ཞིག་དང་རྐང་བར་རྐང་རྡེབ་
རང་བཞིན་གྱི་རོལ་སྦྲེང་རྡེབ་པ་དང་འདྲ་བར་ཚ་ཚའི་སྒྲ་གྲག་པའི་ཀོ་
ལྷམ་ཡུ་རིང་ཞིག་གྱོན་ཡོད། མདོར་ན་ལུས་ཧྲིལ་པོར་རྒྱན་སྤྲས་ཏེ་དུས་
སྟོན་ཞིག་རོལ་པ་འདྲ། ཁོའི་སྐྲ་ལོར་གཙང་དག་བྱས་ཏེ་འོད་ཀྱུག་ཀྱུག་
བྱེད་ཅིང་སྨིན་མ་སྟུག་པོའི་འོག་ཏུ་མིག་ཟུང་ཁྲ་རིལ་ཀེམ་ཀེམ་དུ་གཡོ།
ནག་ཅིང་ཕྲ་བའི་ཁ་སྤུ་ཆུང་ཆུང་ཞིག་བཞག་ཡོད་པ་དང་སོ་ནི་དཀར་
ཞིང་འོད་འཚེར་བར་འདུག ཁོའི་དར་གོས་ཀྱི་ནང་ལྭ་དེ་ཚེ་འབར་གྱི་
འཇམ་ཞིང་དམར་པོའི་བཀྲག་མདངས་འོག་ན་འབར་གྱིན་པ་དང་
ཀུན་ནས་མཚུངས།
ཁོས“ཁྱོད་ཀྱིས་འདིར་ལྟོས་དང"ཞེས་ཕུར་ཐུང་བརྫིས་ཏེ་དཔུང་
བ་བསྟན་ནས་དེའི་སྟེང་གི་དམར་ཤ་དག་ལ་བལྟ་རུ་བཅུག་་ཁྱོད་ཀྱིས་
ལྟོས། སྐྲངས་ནས་འདི་འདྲར་གྱུར་འདུག ད་ལྟ་ཇེ་དགའ་རུ་གྱུར་ཡོད།
དང་ཐོག་སྐྲངས་པ་འདི་ལས་ཚབས་ཆེ་བར་འདུག དེ་དུས་སྤོ་བོ་ཁོང་
ཁྲོ་མེ་ལྟར་འབར་བ་ཤེས་ཏེ། ངས་ཁོང་གིས་དབྱུག་པ་ཕྱར་ནས་ཁྱོད་
ལ་གཅར་བ་མཐོང་ནས་འཕྲལ་དུ་དཔུང་བ་འདི་བསྲིངས་ཏེ་བཀག་
པ་ཡིན། ངས་འདི་ལྟར་བཀག་ན་དབྱུག་པ་ཆག་སྟེ་སྤོ་བོས་སླར་ཡང་
དབྱུག་པ་གཞན་ཞིག་ལ་བརྗེ་དགོས་ཤིང་། དེ་དུས་ཨ་ཕྱིའམ་ཡང་ན་
ཁྱོད་ཀྱི་ཨ་མས་ཁྱོད་རང་པང་ནས་བུད་འགྲོ་བསམ་པ་ཡིན། དབྱུག་
པ་སྔ་མོ་ནས་ཆུར་སྦངས་པས་བཀན་ཞིང་མཉེན་ཆ་ལྡན་པར་གྱུར་ཏེ་
གཏན་ནས་མི་ཆག་པ་དེ་སུ་ཞིག་གིས་དྲན་སྲིད། ཡིན་ན་ཡང་། གང་
ལྟར་ཁྱོད་ལ་རྡེག་ཐེངས་འགའ་ཇེ་ཉུང་དུ་སོང་ཡོད། ཁྱོད་ཀྱིས་འདིར་
ལྟོས་དང་། གཅར་ནས་ཇི་ལྟ་བུར་གྱུར་ཡོད། སྤུན་ཆུང་། ང་ནི་མི་གྲུང་
བོ་ཞིག་རེད།”
དེ་ལྟར་བཤད་རྗེས་ཁོ་བགད་བྱུང༌། དགོད་སྒྲ་ནི་དར་གོས་ལྟར་
འཇམ་ཞིང་སྙིང་ཉེ་བར་འདུག ཁོས་སྐྲངས་ནས་དམར་པོར་གྱུར་པའི་
དཔུང་བར་ཡང་ཡང་ལྟ་བཞིན་་ངས་སེམས་གཏིང་ནས་ཁྱོད་སྙིང་རྗེ་
སོང་། ངའི་སེམས་ཧ་ཅང་སྐྱོ་སོང་། ཁོང་གིས་མཚམས་མི་ཆད་པར་ཁྱོད་
ལ་གཅར་བ་མཐོང་ནས་ངས་དོན་དག་མི་ལེགས་པ་ཚོར………"ཟེར།
ཁོས་རྟ་དང་འདྲ་བར་སྣ་ལ་ཕུ་ཡང་ཡང་འདེབས་ཤིང་མགོ་བོ་
གཡུག་བཞིན་སྤོ་བོའི་དོན་དག་ཅིག་གླེང་། ངས་དེ་མ་ཐག་ཁོ་ནི་བྱིས
པ་བཞིན་ལྷད་མེད་ཅིག་དང་རྒྱུད་བཟང་ཞིག་ཏུ་བསམ་ཞིང་ཁོ་ལ་སྙིང་
ཉེ་བའི་ཚོར་བ་ཞིག་ཀྱང་དབང་མེད་དུ་སྐྱེས་བྱུང་། ངས་ཁོ་ལ་ང་རང་
ཁྱོད་ལ་ཧ་ཅང་དགའ་ཞེས་བཤད་པ་ན། ཁོས་ཀྱང་ང་ལ་མདོར་བསྡུས་
ཤིང་བརྗེད་དཀའ་བའི་ལན་ཞིག་བཏབ་པ་ནི།
“ང་ཡང་ཁྱོད་ལ་ཧ་ཅང་དགའ། དེ་མིན་ཚེ་ངས་ཁྱོད་ཀྱི་ཚབ་ལ་
གཅར་དུ་འཇུག་གམ། ཡོད་ཚད་ཁྱོད་ལ་དགའ་བས་ཡིན། ཁྱོད་ཀྱིས་
ངས་གཞན་གྱི་ཆེད་ལ་གཅར་དུ་འཇུག་པ་མཐོང་ངམ། ཧིན། ངས་དེ་
ལྟར་མི་བྱེད …"ཟེར།
དེ་ནས་ཁོ་ཕྱིར་འཁོར་ནས་སྒོ་ཁར་ཅིག་བལྟས་རྗེས། སྐད་དམའ་
མོས་ང་ལ་་སེམས་ལ་ཟུངས། རྗེས་མར་གཅར་དུས་ལུས་འཁུམ་སྟེ་གྲིམ་
པོར་འདུག་མི་རུང་། ཨེ་ཤེས་ཐལ། ཁྱོད་ཀྱི་ལུས་པོ་ཕྱོགས་གཅིག་ཏུ་
འཁུམ་ན་ལྡབ་འགྱུར་གྱིས་ན་ངེས་ཡིན། ཁྱོད་ཀྱིས་ལུས་ཧྲིལ་པོ་ལྷོད་དེ་
མཉེན་ཞིང་སྙི་བའི་སྒོ་ནས་སྲིང་བལ་བཞིན་དུ་མར་ལ་ལོག དབུགས་
ཁོག་ཏུ་མི་བཅུག་པར་དབུགས་རིང་འབྱིན་རྔུབ་བྱས་ཏེ་སྲོག་བསྡོས་
ཀྱིས་སྐད་ཅོར་སྒྲོག ཡིད་ལ་ཨེ་བཟུང་། འདིས་ཁྱོད་ལ་ཕན་ཆེན་པོ་
ཐོགས་ངེས”ཟེར།
ངས“ང་ད་དུང་གཅར་རྒྱུར་རེད་དམ”ཞེས་དྲིས་པ་ན།
“ཁྱོད་ཀྱིས་མི་གཅར་འདོད་དམ”ཞེས་དྲིས་ཤིང་ཁོས་ཞི་འཇམ་
གྱིས་ཕྱིར་རང་ལ“ལོས་གཅར། བཤད་ནས་མི་ཤེས་རྒྱུན་ཏུ་ཁྱོད་ལ་
གཅར་ན་ཐང་།…………”ཞེས་ལན་བཏབ།
“ཅིའི་ཕྱིར”
ཁོས“ཁྱོད་གཅར་བར་རྒྱུ་མཚན་བཙལ་ནས་མི་རྙེད་འདོད་
དམ”ཞེས་མུ་མཐུད་དུ་སྤོ་བོ་ཀླན་ཀ་འཚོལ་བར་ཧ་ཅང་དགའ ……"ཟེར།
དེ་ནས་ཁོས་ང་ལ་བརྩེ་བའི་སྒོ་ནས་ཁྲིད་སྟོན་བྱས་པ་ནི། “ཁོས་གོང་
ནས་མར་ལ་རྡེག་སྟེ་དབྱུག་པ་དྲང་མོར་ཐུར་དུ་ལྷུང་ན་ཁྱོད་ཀྱིས་ལུས་ལྷོད་
པོར་བརྐྱངས་ཏེ་བདེ་བདེའི་ངང་མར་ལོག་ནས་སྡོད། ཁོས་ཁྱོད་ལ་དབྱུག་
པས་རྡེག་ཞོར་དང་འཐེན་ཞོར་གྱིས་གཅར་བ་ནི་ཁྱོད་ཀྱི་ཤུན་པགས་བཤུ་
འདོད་པ་ཡིན་ལ། ཁྱོད་ཀྱིས་ལུས་པོ་དབྱུག་པ་དང་བསྟུན་ནས་འགུལ་
དགོས།ཤེས་སོང་ངམ།དེ་ལྟར་བྱས་ན་ཅུང་ཙམ་ཡང་བར་འགྲོ་ངེས་ཟེར།
ཁོའི་མདོག་ནག་པོའི་མིག་གིས་ཁྲ་ཧྲིག་གེར་ང་ལ་བལྟས་ནས“འདིའི་
ཐད་ནས་ང་སྐོར་ཞིབ་དཔོན་ལས་ཀྱང་མཁས། སྤུན་ཆུང་། ངའི་ལུས་པོའི་
ཤུན་ལྤགས་ལ་གཅར་རྡུང་ཐེབས་ནས་གས་ཤིང་རལ་པ་དེས་ལག་ཤུབས་
འཚེམ་ཆོག་ཟེར།
ངས་ཞི་འཇམ་གྱི་ངོ་གདོང་དེར་བལྟས་ནས་རང་དབང་མེད་པར་ཨ་
ཕྱིས་བཤད་པའི་རྒྱལ་སྲས་ཨེ་ཝཱན་དང་གླེན་པ་ཨེ་ཝཱན་གྱི་བྱིས་སྒྲུང་དྲན་
སོང་།

ལེའུ་གསུམ་པ།

ང་བདེ་ཐང་དུ་གྱུར་རྗེས། ད་གཟོད་་ཚི་གྷང་ནོ་ཁི་་ལ་སྤོ་བོའི་ཁྱིམ་
དུ་དམིགས་བསལ་གྱི་གོ་གནས་ཤིག་ཡོད་པ་ཤེས། སྤོ་བོས་ཁོར་བཀའ་
བཀྱོན་གནང་བ་དེ་ངའི་ཨ་ཞང་གཉིས་ཀ་ལྟར་དེ་འདྲའི་བཀྱོན་ཐེངས་
མང་ཞིང་གདུག་རྩུབ་ལྡན་པ་ཞིག་མིན། ཁོང་གིས་ལྐོག་ཏུ“ ཚི་གྷང་
ནོ་ཁི་“་གླེང་དུས་མིག་ཟུམ་ཟུམ་དང་མགོ་གཡུག་གཡུག་གིས“བུ་ཆུང་
ཨེ་ཝཱན་འདིར་གསེར་ལས་ལྷག་པའི་ལག་ཟུང་ཞིག་ཡོད། འདྲེ་ཕྲུག་
འདིར་མ་འོངས་པར་རེ་བ་ཆེན་པོ་ཡོད། ཁྱོད་ཀྱིས་སེམས་ལ་དམ་པོར་
ཟུངས"ཟེར།
སློབ་དཔོན་གྷི་རེ་གྷི་རེ་དང་མི་འདྲ་བར་ཨ་ཞང་གཉིས་ཀྱིས་ཚི་
གྷང་ནོ་ཁི་ལ་ཞི་འཇམ་བྱེད་པ་ལས་གཏན་ནས་བརྙས་བཅོས་མི་བྱེད།
ཁོ་ཚོས་ཕལ་ཆེར་ཉིན་རྒྱུན་གྱི་དགོང་མོར་ཐལ་དྲགས་པའི་གཡོ་སྒྱུའི་
སྦྱོར་བ་སྤེལ་ཏེ། མིག་དབང་ཉམས་པའི་སློབ་དཔོན་ལ་ཀུ་རེ་རྩེ་བཞིན་
ཡོད། མཚམས་རེ་ཁོང་གི་ཁེ་གྲིའི་ཡུ་བ་མེ་རུ་བསྲོས་ཤིང་། མཚམས་
རེར་ཁོའི་རྐུབ་སྟེགས་སུ་འཛེར་མའི་རྩེ་མོ་ཡར་བསླངས་ཏེ་འཇོག་པ་
དང་། ལན་རེར་རས་མདོག་སྣ་ཚོགས་ཁོང་གི་ལག་འོག་ཏུ་བཞག་ན་
ཁོང་གིས་ཐུགས་མཉམ་མ་བཞག་པར་དེ་དག་ལྷན་ཏུ་བཙེམ་ཚེ། སྤོ་
བོས་ཁོང་ལ་སྡིགས་མོ་བྱེད་པ་རེད།
ད་ལྟ་ཡང་ཨ་ཕྱི་དང་མཉམ་དུ་འདུག་དགོས་བྱུང༌། སྔོན་ཆད་གྲུ་
གཟིངས་སུ་སྡོད་པ་དེ་དང་འདྲ་བར་མོས་ཉིན་རྒྱུན་གྱི་མཚན་མོར་ང་
ལ་བྱིས་སྒྲུང་བཤད་པ་དང་། ཡང་ན་མོ་རང་ཉིད་ཀྱི་བྱིས་སྒྲུང་ལྟ་བུའི་
འཚོ་བ་གླེང༌། ཁྱིམ་དོན་གླེང་མ་ཐག་བུ་ཚོས་ཁྱིམ་བགོ་བར་རེ་འདུན་
བརྟན་པོ་བཅངས་ཡོད་ཚུལ་དང་། སྤོ་བོས་རང་ལ་ཁང་གསར་ཞིག་ཉོ་
རྩིས་ཡོད་ཚུལ་སོགས་གླེང་། མོས་ནམ་རྒྱུན་ཁྱིམ་དོན་ལ་དོ་ཁུར་མི་
བྱེད་པའི་རྣམ་འགྱུར་དང་ཞི་ལྷོད་དུ་གནས་པ་ནི་རྐྱེན་ངན་བྱུང་བར་
ལྟད་མོ་ལྟ་བའི་ཁྱིམ་མཚེས་ཤིག་དང་འདྲ་བ་ལས། ཁྱིམ་འདིའི་བདག་
པོ་གཉིས་པ་དང་ཡེ་ནས་མི་མཚུངས།
ངས་མོ་ལས“ཚི་གྷང་ནོ་ཁི"ནི་གཞན་གྱིས་དབྱུག་བཞག་པའི་ཕྲུ་
གུ་དམར་འབྱར་ཞིག་སྟེ། ལོ་ཞིག་གི་དཔྱིད་མགོའི་ཆར་བ་འབབ་པའི་
མཚན་མོ་ཞིག་ལ། མོས་སྒོ་ཆེན་ཕྱིའི་རྐུབ་སྟེགས་རིང་མོའི་ཐོག་ནས་
ཁྱེར་འོང་བ་ཤེས།
ང་ངོ་མས་ཨེ་ཝཱན་ལ་ཧ་ཅང་དགའ། ཁོའི་བློ་རིག་གསལ་ཞིང་
ལག་བདེ་བ་དེས་ང་རང་ཧང་སངས་པར་བྱས།
གཟའ་སྤེན་པར་ཐོན་པ་ན། སྤོ་བོས་གཟའ་འཁོར་གཅིག་གི་རིང་
ནོར་འཁྲུལ་བྱུང་བའི་བྱིས་པ་དག་ལ་གཅར་རྡུང་ཐེངས་ཤིག་བྱས་ནས་
མཚན་མོའི་སྨོན་ལམ་གསོལ་དུ་སོང་བའི་དུས་དེར། ཇ་ཁང་དུ་བརྗོད་
ཐབས་བྲལ་ཞིང་སྤྲོ་སྣང་ལྡན་པའི་རྩེད་མོ་ཞིག་གི་མགོ་བརྩམས་སོང་།
དེ་ནི་ཚི་གྷང་ནོ་ཁི”གིས་ཚ་ཐབ་ཀྱི་ཧྲག་བར་ནས་འབུ་ཀྲང་ལང་ནག་
པོ་འགའ་བཟུང་ཞིང་སྐུད་པ་ཡིས་མྱུར་ཏུ་སྒ་ཆས་ཆ་ཚང་བཟོས། དེ་
ནས་ཤོག་བུའི་གངས་གྲུ་ཞིག་དྲས། ཅོག་ངོས་བཞོག་ནས་འོད་ལམ་
ལམ་བྱེད་པའི་ཅོག་ཙེ་སེར་བོ་ཞིག་གི་ཐོག་ཏུ“རྟ་ནག་པོ་བཞི་ཡིས་
གངས་གྲུ་ཞིག་དྲུད་ནས་རྒྱུག་ཏུ་བཅུག་པ་དང་། ཨེ་ཝཱན་གྱིས་སྒྲོན་
ཤིང་བཟུང་སྟེ་ཁོ་ཚོ་བདའ་བཞིན་དགའ་སྤྲོས་སྐད་ཆེན་པོ་བརྒྱབ་
སྟེ“གངས་གྲུར་བསྡད་དེ་ཆོས་དཔོན་ཆེན་པོ་བསུ་རུ་འགྲོ་ཟེར།
ཁོས་ཤོག་བུ་ཞིག་དྲས་ཏེ་འབུ་ཀྲང་ལང་ཞིག་གི་སྒལ་བར་སྦྱར་
ནས་དེ་བདའ་ཞིང་གངས་གྲུས་རྗེས་བསྙེགས། ཨེ་ཝཱན་གྱིས་ང་ལ་
འགྲེལ་བཤད་བྱེད་རྒྱུར། “ཁོ་ཚོས་ཁུག་མ་ཁྱེར་འོང་རྒྱུ་བརྗེད་འདུག གྲྭ་
བ་འདིས་ཁུག་མ་ཁུར་འདུག མྱུར་ཏུ་རྗེས་དེད་ཅིག"ཟེར།
ཁོས་སྐུད་པ་འབུ་ཀྲང་ལང་གི་རྐང་བར་དཀྲིས་པ་ན། འབུ་ཀྲང་
ལང་དེ་གྱེན་ལ་གོག་ཅིང་མགོ་བོ་ས་ལ་རྡེག་བཞིན་འདུག་པ་དང་། ཨེ་
ཝཱན་གྱིས་ལག་པས་ཐལ་མོ་རྡེབ་ཞོར“མཆོད་རོགས་ཆང་ཁང་ལས་
སྒོར་བུད་དང་། དགོང་མོའི་སྨོན་ལམ་ལ་འགྲོ་དགོས་་ཟེར།
ཁོས་ད་དུང་ང་ཚོར་བྱི་ལ་ཆུང་ཆུང་དང་ཇི་ལྟར་རྩེ་བ་དེ་འགྲེམས་
སྟོན་བྱས། ཁོས་མཛུབ་སྟོན་བྱས་པ་ན་བྱི་ལ་ཆུང་ཆུང་རྐང་བ་ལས་
ཀྲོང་ངེར་འགྲེང་ལ། རྔ་མ་རིང་བོས་སྔུན་དུ་དྲུད་པ་ན། མིག་འབྲས་
ནག་པོ་ཟུང་ལ་གྲུང་ཤ་དོད་ཅིང་ཀེམ་ཀེམ་གཡོས་ཚེ་དགོད་བྲོ་བར་
འདུག ཁོས་དེ་ཚོར་ཧ་ཅང་གཅེས་ཤིང་ནམ་རྒྱུན་པང་དུ་སྦས་ཡོད། དེ་
ཚོའི་མཆུ་རུ་ཁ་གླན་ཏེ་ཀ་ར་བྱིན་ནས་ཟ་རུ་འཇུག་པ་དང་ད་དུང་
དེ་ཚོར་འོ་བྱེད་པར་མ་ཟད། བག་ཡོད་ཚུལ་མཐུན་གྱི་སྒོ་ནས“བྱི་ལ་
ཞེས་པའི་སྲོག་ཆགས་འདི་ནི་སྤྱང་གྲུང་ལྡན་ལ་སྙིང་རྗེ་ཞིག་ཀྱང་ཡིན།
མེས་མཚུན་དེ་ཚོར་ཧ་ཅང་དགའ་ངེས་ཡིན། སུ་ཞིག་གིས་བྱི་ལ་ཆུང་
ཆུང་གསོས་ན། དེར་མེས་མཚུན་གྱིས་ནམ་ཡང་མགོན་སྐྱབས་གནང་
ངེས ………”ཟེར།
ཁོས་ད་དུང་ཤོག་ཕའེ་དང་དོང་ཙེ་ཡི་མིག་འཕྲུལ་སྟོན་རྩལ་ཡང་
ཤེས་ལ། ཁོས་སྐད་ཅོར་བརྒྱབ་ན་བྱིས་པ་དག་ལས་དྲག་པོར་འདུག
དུས་དེར་ཁྱེད་ཀྱིས་ཁོ་ནི་སྔ་མོ་ནས་ན་གཞོན་ཞིག་ཡིན་པ་བརྗེད་
འདུག
ཁོས་རྒྱུན་ཏུ་ངའི་ཨ་ཕར“ངའི་གྲོགས་པོ་མ་ཁི་སེམ་ས་ཧྥ་ཋེ་ཝེ་ཆི་
ནི་མི་བཟང་ཞིག་ཡིན”ཞེས་བཤད།
ཨ་ཕྱིས་དབུགས་རིང་ཞིག་འབྱིན་རྗེས“རེད་ཡ། ཁོ་ནི་དཀོན་
མཆོག་གི་སྲས་རེད"ཟེར།
འདི་དག་ཡོད་ཚད་ལ་སྤྲོ་སྣང་དང་ངོ་མཚར་ལྡན་ལ། འདི་དག་
ཡོད་ཚད་ནི་བཟོད་ཐབས་བྲལ་བའི་སྐྱོ་གདུང་རིགས་ཤིག་ཀྱང་ཡིན་ཏེ།
འདིས་འཇམ་ཅག་གེར་ངའི་ཡིད་སེམས་ལ་འཇབ་རྒོལ་བྱས་ནས་ང་
རང་སེམས་སྡུག་ཚད་མེད་ཀྱི་གནས་སུ་བསྐྱལ། དེ་ནི་དགའ་བ་དང་སྐྱོ་
བ་གཉིས་མི་ཞིག་གི་སེམས་པའི་གཏིང་རུམ་དུ་སྦས་པའི་ཕ་མ་གཅིག་
གི་ཕུ་ནུ་དང་འདྲ་ཞིང་། ཚོར་འདུ་རིགས་དེ་གཉིས་གདོང་གཏད་སའི་
བྱ་དངོས་དང་ཁོར་ཡུག་མི་འདྲ་བར་བསྟུན་ནས་སྐབས་རེར་མངོན་
སྲིད་པས་སོ།།
ཐེངས་ཤིག་ལ། ཨ་ཞང་ལྔ་ཁོའོ་ཝེ་ཆང་གིས་དེ་ཙམ་བཟི་མེད་
ནའང་རང་ཉིད་ཀྱི་ལྭ་བ་གཤགས་ཤིང་མགོ་བོར་རྡེག་པ། སྐྲ་འཛིན་པ་
དང་སྨ་ར་བཏོག་པ། སྣ་བཙིར་བ་བྱས་ཏེ་མཚམས་མི་འཇོག་ལ། ཐ་ན་
རང་ཉིད་ཀྱི་མཆུ་ཏོའང་བཙིར།
“ང་སུ་རེད”ཅེས་ཁོའི་ངོ་གདོང་ཧྲིལ་བོ་མིག་ཆུས་བརླན་ཏེ་ངར་
སྐད་ཀྱིས“ང་ཅིའི་ཕྱིར་འདི་རུ་ཡོད་པ་རེད”ཟེར།
ཨ་ཞང་གིས་བྲང་ཁོག་རྡུང་ཞོར་རྐང་རྡབ་བྱེད་བཞིན་ངུ་སྐད་ཆེན་
པོ་འདོན་པའི་ཚུགས་ཀ་དེར་བལྟས་རྗེས་ང་ལ་ཐེ་ཚོམ་དྲག་པོ་ཞིག་
སྐྱེས་པ་ནི། ཁོ་རང་དུས་རྒྱུན་ཅི་ལའང་འདང་རྒྱག་མེད་ཀྱང་ད་ལྟ་འདི་
འདྲ་ཞིག་ཏུ་ཇི་ལྟར་གྱུར་པ་ཡིན་ནམ།
སློབ་དཔོན་གྷི་རེ་གྷི་རེས་ཕྱིར་དྲན་གྱི་ཚུལ་གྱིས་ཤུགས་རིང་ཞིག་
འབྱིན་བཞིན་གསུང་རྒྱུར། “ཁྱོད་ཀྱི་ཨ་ཞང་གིས་ཆུང་མ་མནར་གཅོད་
ཀྱིས་བསད་སོང་། ཁོས་རྒྱུན་ཏུ་མོར་ཉེས་རྡུང་དང་གཤེ་གཤེ་གཏོང་ལ་
སེམས་ཁམས་མི་སྐྱིད་པ་རེ་བྱུང་ནའང་མོར་གཅར་ནས་ཁོང་ཁྲོ་ཞི་
བར་བྱེད།ད་ལྟ་ཁོ་ཧ་ཅང་འགྱོད་སེམས་སྐྱེ་བ་རེད།ཤེས་སོང་ངམ།རྗེས་
ཕྱོགས་ཁྱོད་ཀྱིས་བྱ་བ་གང་ལའང་ཡིད་འཇོག་བྱེད་དགོས་ཤིང་ཚང་མ་
གསལ་བོར་ཤེས་དགོས། དེ་མ་གཏོགས་མ་འོངས་པར་ཁྱོད་ཀྱིས་གྱོང་
ཆེན་པོ་རག་ངེས་ཡིན་ཟེར།
“མོ་ཇི་ལྟར་བསད་པ་རེད”
ཁོང་གིས་དལ་མོར“ཧེ་ཧེ། འདི་ལྟར་རེད་དེ། མཚན་མོ་གཉིས་ཀ་
མཉམ་དུ་ཉལ་དུས། ཁོ་གློ་བུར་དུ་ཡར་ལྡང་སྟེ་ཉལ་གདན་གྱིས་མོའི་
མགོ་བོ་བཏུམས་ཤིང་། དེ་ནས་སྨྱོས་པ་ལྟར་མོའི་ལུས་པོར་ཞོན་ནས་
སྲོག་བསྡོས་ཀྱིས་གཅར”ཟེར།
“ཨ་ཞང་གིས་མོ་ཅིའི་ཕྱིར་གཅར་བ་རེད།”
“ཕལ་ཆེར་ཁོ་རང་ཉིད་ཀྱིས་ཀྱང་ཤེས་རྒྱུ་མ་རེད།”
དེ་ལྟར་གསུང་དུས་ཨེ་ཝཱན་གྱིས་བུད་ཤིང་ཁྱེར་ནས་ནང་དུ་ཐོན་
ཏེ་ཐབ་ཀའི་འཁྲིས་སུ་བསྡད་ནས་ལག་པ་བསྲོས་འདུག སློབ་དཔོན་
གྷི་རེ་གྷི་རེས་ཁོར་སྣང་དོགས་མི་བྱེད་པར་མུ་མཐུད་དུ་གསུངས།“ཁོས་
ཆུང་མར་གཅར་བ་ནི་ཆུང་མ་ནི་ཁོ་ལས་ངར་ཞིང་བཟང་བས་མོ་ལ་
ཕྲག་དོག་བྱེད་པ་རེད། ཁྱོད་ཀྱིས་མ་ཤེས་པ་རེད། བྱིས་པ། ཁ་ཞི་ལིན་
ཕ་བུ་གཉིས་ལ་ཕྲག་དོག་ཤིན་ཏུ་ཆེ་སྟེ། ཁོ་ཚོའི་མིག་ལ་གཏན་ནས་
མི་རན་པ་ནི་ཁོ་ཚོ་ལས་ངར་ཞིང་བཟང་བ་དག་ཡིན། ཁོ་ཚོས་རྒྱུན་
དུ་གཡོ་ཐབས་འཐེན་ནས་དེ་ལ་མནར་གཅོད་དང་དེ་ཉིད་ཕྱི་རུ་བདའ་
ངེས་ཡིན། ཁྱོད་ཉིད་ཨ་ཕྱིའི་སར་ཕྱིན་ཏེ་དྲིས་དང་། ཁྱོད་ཀྱི་ཨ་ཕས་
ཁོ་ཚོའི་ཉེས་རྡུང་ཇི་འདྲ་ཞིག་མྱངས་པ་ཤེས་ཐུབ། ཨ་ཕྱིས་ཁྱོད་ལ་
དོན་དངོས་བཤད་སྲིད། རྒྱུ་མཚན་ནི་མོས་རྫུན་བཤད་མ་མྱོང་ལ་རྩ་
བ་ནས་རྫུན་བཤད་མི་ཤེས་ཞེས་བཤད་ཀྱང་ཆོག ཡིན་ཡང་རྒྱུན་དུ་སྣ་
ཐ་འཐེན་པ་དང་ཆང་ལ་དགའ་ནའང་མོ་ནི་ལྷད་མེད་དྭངས་གཙང་
གི་སློབ་མ་དམ་པ་ཞིག་དང་མཚུངས། ཁྱོད་ཀྱིས་ནམ་ཡང་མོའི་རྗེས་
བསྙེག་དགོས་ཤིང་མོ་དང་གཏན་ནས་ཁ་འབྲལ་མི་རུང་"ཟེར
གནས་འདི་ཡི་ཡོད་ཚད་གསང་བ་ལྐོག་གྱུར་ཏུ་འདུག་ལ་ནང་
དུ་ཞུགས་ཙམ་གྱིས་ངོ་མཚར་བར་བྱེད། དེས་ང་ལ་ཞེད་སྣང་དང་མི་
བདེ་བའི་ཚོར་བ་སྟེར། ངས་ཕྱི་རོལ་གྱི་མིའི་འཚོ་བ་ནི་ཅི་འདྲ་ཡིན་པ་
གསལ་བོར་མི་ཤེས་ཀྱང་ངའི་ཕ་མ་གཉིས་ཀྱི་འཚོ་བ་དེ་གཏན་ནས་
འདི་དང་མི་མཚུངས་པ་ངས་རབ་རིབ་ཅིག་དྲན་འོང་། ཁོ་ཚོའི་གཏམ་
གླེང་དང་བྱ་སྤྱོད། སྐྱོ་སངས་ཀྱང་གནས་འདི་དང་མི་མཚུངས་ཏེ། ཁོ་
ཚོ་མཉམ་དུ་འགྲོ་ལ་མཉམ་དུ་འདུག མཚན་མོར་ཕན་ཚུན་དམ་པོར་
འབྱར་ནས་སྒེའུ་ཁུང་གི་མདུན་དུ་བསྡད་དེ་དུས་ཡུན་རིང་བོར་གད་མོ་
དགོད་ཅིང་། སྐད་མཐོན་པོས་གླུ་ལེན་པར་ཁྱིམ་མཚེས་དག་ཡིད་སྨོན་
སྐྱེས་ཏེ་རྒྱུན་ཏུ་སྒེའུ་ཁུང་གི་མཐར་བསྐོར་ནས་ཁོ་ཚོར་ལྟ། གཞན་ཡང་
སྲང་ལམ་གྱི་མི་དག་གི་ཚུགས་ཀའང་ཞི་འཇམ་དུ་འདུག་ལ་ནམ་རྒྱུན་
བྱམས་བརྩེའི་ཞལ་རས་མཐོ་རུ་བཏེགས་ནས་ཡོད། དེ་ལྟར་དྲན་པའི་
མོད་ལ་ངས་རང་དབང་མེད་པར་ཟ་མ་ཟོས་རྗེས་ཀྱི་སྡེར་མ་བཙོག་པོ་
དག་དྲན་བྱུང་། ཡིན་ཡང་གནས་འདིའི་མི་རྣམས་ལ་དགོད་སྒྲ་ཉུང་སྟེ་
ངས་ཁོ་ཚོ་གཏན་ནས་དགོད་མི་ཤེས་པར་སྙམ། དེ་ནི་མཚམས་རེར་
བགད་པ་དེར་ཡང་འཕྱ་སྨོད་དང་མཐོང་ཆུང་གི་རྣམ་འགྱུར་ལྡན་པས་
ཡིན་ལ། ངས་ཁོ་ཚོ་གང་ལ་དགོད་པའང་མི་ཤེས། དངོས་གནས་གང་
ཡིན་འདི་ཡིན་མེད། མི་རྣམས་ཀྱིས་སྐད་ཆ་བཤད་དུས་རྩུབ་ཅིང་གུས་
ལུགས་མེད་པ་དང་མིད་པ་ཕྱིར་ཕྱུང་བའི་ཚུལ་གྱིས་སྐད་ཅོར་སྒྲོག་
པར་མ་ཟད། གཞན་གང་གིས་ཀྱང་སུ་ཞིག་སྡུག་ན་དེར་ཡིད་ཚིམ་པ་
དང་འདྲ་བར་ལྐོག་ཏུ་ཡིབ་ནས་གླེང་མོལ་བྱེད་པའམ་ལྐོག་ཏུ་དགོད་
ངེས་ཡིན། བྱིས་པ་རྣམས་ཀྱིས་སྐད་གསེང་མཐོན་པོས་འུར་སྒྲོག་མི་
ཐུབ་པར་ཁོ་ཚོ་སུས་ཀྱང་སྣང་དོགས་མི་བྱེད། ཁོ་ཚོ་ནི་རླུང་གིས་ཁུར་
བའི་ལོ་མ་དང་ཆུ་ཁར་གཡེང་བའི་རྩྭ་ལོ་དང་འདྲ་བར་རྩ་བ་མེད་
ལ་སུས་ཀྱང་དོ་སྣང་ཡང་མི་བྱེད། ངའི་སྣང་བར་ཁོ་ཚོ་དང་མཉམ་དུ་
བསྡད་པ་ནི་རྒྱུས་མེད་ཅིག་གམ་གཞན་མི་ཞིག་དང་ལྷན་ཏུ་འདུག་པ་
དང་ཀུན་ནས་མཚུངས། གནས་འདིའི་འཚོ་བས་ང་རང་ཉེན་ཚབས་ཆེ་
བ་དང་དོགས་གཞི་མང་བ། བདེ་འཇགས་མེད་པ་དང་སུན་སྣང་དང་
འཚབ་འཚུབ་ཆེ་བ་ཞིག་ཏུ་བསྒྱུར། གནས་འདིའི་ག་ས་ཀུན་ཏུ་ཚེར་
མས་ཁེངས་པ་དང་འདྲ་བར་མི་སུས་ཀྱང་ནམ་རྒྱུན་དོགས་ཟོན་མཐོར་
འདེགས་བྱེད།
ང་དང་ཨེ་ཝཱན་བར་གྱི་འབྲེལ་བ་རིམ་བཞིན་དམ་པོར་གྱུར། ཨ་
ཕྱི་ཉིན་གང་བོར་ཁོམ་ལོང་མེད་པས་ང་ལ་གཏན་ནས་བདག་སྐྱོང་བྱེད་
མི་ཐུབ། ཉིན་རེའི་སྔ་མོ་ནས་དགོང་མོའི་བར་ཧ་ལམ་ངས་ཁོའི་མཐའ་
བསྐོར་ནས་བསྡད། སྤོ་བོས་ང་ལ་གཅར་རྡུང་བྱེད་དུས་ཁོས་ནམ་རྒྱུན་
དཔུང་བ་བསྲིངས་ཏེ་དབྱུག་ལྕག་འགོག་པར་བྱེད། རྗེས་སུ་ཁོས་ང་ལ་
ཕུ་ཐུང་བརྫིས་ཏེ་སྐྲངས་པའི་རྨ་ཁ་བསྟན་ནས་མ་རངས་པར“ཨེ།ཕན་
ཐོགས་གཏན་ནས་མེད། ཡིན་ནའང་ངའི་དཔུང་བ་སྐྲངས་པར་བྱས་
སོང་། ཁྱོད་ལ་ད་རུང་གཅར་ངེས་ཡིན་ལ་གཅར་བ་སྔོན་ཆད་ལས་ཡང་
ཙམ་ཡང་མི་བྱེད། རྗེས་མར་ངས་ཁྱོད་ལ་ཁ་ཡ་མི་བྱེད། ཁྱོད་ཀྱིས་རང་
ལ་རམ་འདེགས་ཏོག་ཙམ་བྱོས"ཟེར།
སྐད་ཆ་འདི་ལྟར་བཤད་ཀྱང་། ང་ལ་རྡུང་རྡེག་ཅིག་བྱས་ཚེ་ཁོས་
སྔར་བཞིན་ལག་པ་བསྲིངས་ཏེ་དབྱུག་ལྕག་བཀག་ནས་རང་ལ་རྨ་ཁ་
གཅིག་གིས་ཇེ་མང་དུ་གཏོང་།
ངས “ཁྱོད་ཀྱིས་ང་ལ་ཁ་ཡ་མི་བྱེད་ཟེར་བ་མིན་ནམ”ཞེས་དྲིས་པ་
ན༑
“ངས་ཀྱང་ཅི་ཡིན་མི་ཤེས། ཁྱོད་ལ་གཅར་བ་མཐོང་མ་ཐག་ལག་
པ་རང་དབང་མེད་པར་བསྲིངས་སོང”ཟེར།
ཡིན་ཡང་ཅུང་མ་འགོར་བར་ཁོ་རང་ཚེ་ལས་འདས་སོང་།
སྤོ་བོ་སྡུག་སྐད་ཀྱིས་ངུ་བཞིན “ངས་ཚང་མ་ཤེས་སོང་། ཁྱོད་ཚོས་
སྔ་མོ་ནས་ཁོ་ལ་གནོད་སེམས་བཅངས་ཡོད། དེ་ནི་འདི་ལྟར། འོ། སྙིང་
རྗེ་བའི་ཝ་ནུའུ་ཤི་ཁ། ངའི་གླེན་ཕྲུག ཁྱོད་ཀྱིས་བལྟས་ན་ངས་ཇི་ལྟར་
བྱས་ན་ལེགས། ཨ་ཁ་ཁ། རྒན་མོ། རང་གི་མཐུར་མདས་གཞན་གྱི་རྟ་
ཕོ་མི་ཐུབ། རྒན་མོ། ལོ་འདི་ཚོར་ང་ཚོས་བསྒྲུབས་པའི་ལས་དོན་ལ་
དཀོན་མཆོག་གི་ཐུགས་སེམས་མགུ་བཞིན་མེད་པ་ཡིན་ནམ་ཟེར།
ཡིན་ནའང་ཅུང་མ་འགོར་བར “ཚི་གྷང་ནོ་ཁི་གྲག་འགུལ་ཅི་
ཡང་མེད་པའི་སྒོ་ནས་དུར་སྦས་བྱས་ཤིང་འཕྲལ་མར་བརྗེད་ངས་སུ་
གྱུར།
དུས་ཡུན་རིང་བོ་ཞིག་གི་སྔོན་ནས་སྤོ་བོས་བསྟེན་པའི་དཀོན་
མཆོག་ཅིག་དང་ཨ་ཕྱིས་བསྟེན་པའི་དཀོན་མཆོག་ཅིག་ཀྱང་ཡོད་པ་
ངས་གསལ་བོར་ཤེས་ཡོད།
མོས་ཉིན་རྒྱུན་གྱི་སྔ་མོར་གསོལ་བ་འདེབས་དུས་ངས་བློ་གཅིག་
སེམས་གཅིག་གིས་ཉན་པ་ཡིན། དེ་བས་ཕལ་ཆེར་ཐེངས་རེར་
འཕགས་མར་བསྔགས་པའི་བསྟོད་ཚིག་གསར་བ་རེ་ཐོས་ཐུབ། མོའི་
གསོལ་འདེབས་ནི་འཕགས་མར་བསྟོད་པ་ཤ་སྟག་ཡིན་ལ་ལྷག་བསམ་
རྣམ་དག་དང་གཡོ་ཟོལ་བྲལ་བ་ཞིག་ཀྱང་ཡིན།
མོས་ཉིན་གང་བོར་དཀོན་མཆོག་ལ་ཁམས་བདེ་ཞུ་བ་དང་།ཐ་ན་
སྒོ་ཕྱུགས་ལའང་དཀོན་མཆོག་གླེང་རྒྱུ་མི་བརྗེད། ངས་མི་དང་ཁྱི། བྱ་
དང་བུང་བ། རྩི་ཤིང་དང་མེ་ཏོག་བཅས་སྐྱེ་དངོས་ཡོད་ཚད་ཀྱིས་ལས་
སླ་བོའི་ངང་ནས་བདེན་པ་བདེན་ཐུབ་ཀྱི་སྒོ་ནས་མོའི་དཀོན་མཆོག་
བརྩི་ཞིང་། དཀོན་མཆོག་གིས་འཇིག་རྟེན་མི་ཡུལ་གྱི་ཡོད་ཚད་ལ་
འདྲ་མཉམ་གྱིས་བྱམས་ཤིང་བརྩེ་བ་གསལ་བོར་ཤེས།
ཡིན་ན་ཡང་། ཨ་ཕྱིས་དཀོན་མཆོག་གི་མཚན་ཟློ་བ་ནི་སྤོ་བོས་
ཟློ་བ་དེ་ལྟར་མང་བ་ཞིག་ཀྱང་མིན། ངའི་སྣང་བར་ཨ་ཕྱིའི་དཀོན་
མཆོག་གིས་ལས་སླ་བོར་གོ་ནུས་ཤིང་དེར་སྐྲག་ཀྱང་མི་དགོས་མོད།
འོན་ཀྱང་དེ་ལ་རྫུན་གཏམ་མི་རུང་ལ་རྫུན་གཏམ་ན་ཧ་ཅང་འཚེར་
སྣང་བསྐྱེད་སྲིད་པར་སྙམ། དེས་ངའི་སེམས་སུ་འགོག་ཐབས་བྲལ་
བའི་གནོང་དོགས་ཤིག་བསྩལ་བྱུང་། ངས་ཨ་ཕྱིར་རྫུན་གཏམ་བཤད་
མ་མྱོང་བར་མ་ཟད་བྱམས་ལྡན་གྱི་དཀོན་མཆོག་འདིར་དོན་ཅི་ཡང་
གསང་བར་མི་ནུས་ལ། ཕལ་ཆེར་སྦ་གསང་གི་བསམ་ཚུལ་ཡང་སྐྱེས་
མ་མྱོང་།
སྤོ་བོས་ང་ལ་རྒྱུན་ཏུ་དཀོན་མཆོག་གི་སྟོབས་ཤུགས་ནི་འཛད་
མཐའ་མེད་པས་ཡོད་ཚད་དབང་དུ་བསྡུས་ཆོག་པར་བཤད་ལ། སྟོབས་
ཤུགས་འདི་གདུག་རྩུབ་ཆེ་བའང་ནན་བཤད་ཡང་ཡང་གནང་། ཁོང་
གིས་གསུང་རྒྱུར། མི་རྣམས་ཀྱིས་ཉེས་སྐྱོན་བཟོས་པ་ཡིན་ན་ཆུར་
ནུབ་པར་འཇུག་ངེས། སླར་ཡང་ཉེས་སྐྱོན་བཟོས་ན་མེར་བསྲེགས་ཤིང་
དེ་ཚོའི་གྲོང་ཁྱེར་བསྣུབས་ངེས་ཡིན། ཁོང་གིས་ད་དུང་གསུང་རྒྱུར།
དཀོན་མཆོག་གིས་ནམ་ཡང་རལ་གྲི་གཡུག་སྟེ་མི་ཡུལ་ལ་དབང་སྒྱུར་
གནང་ཞིང་རྟ་ལྕག་གཡུག་ནས་མི་ངན་ལ་ཡ་ལན་སྤྲོད་པ་དང་། གྲང་
ལྟོགས་དང་ནད་ཡམས་ཀྱིས་མི་རྣམས་ལ་ཉེས་ཆད་གཅོད། “དཀོན་
མཆོག་གི་ཐུགས་དགོངས་དང་འགལ་མཁན་གྱིས་གོད་ཆག་དང་འཆི་
བའི་ཉེས་ཆད་མྱོང་དགོས།”ཞེས་ཁོང་གིས་དྲག་པོའི་སྒོ་ནས་དེ་ལྟར་
བཤད་ཞོར་ལག་མཛུབ་ཕྲ་མོའི་ལྷུ་ཚིགས་ཀྱིས་ཅོག་ཙེ་ཐག་ཐག་ཅེས་
རྡུང་བཞིན་འདུག
དཀོན་མཆོག་ནི་དངོས་ནས་གདུག་རྩུབ་ལྡན་པ་ཞིག་ཡིན་ནམ།
ང་དེར་ཡིད་ཆེས་ཆེན་པོ་མེད། ངས་འདི་དག་ཡོད་ཚད་སྤོ་བོས་ང་རང་
ཁོ་ལ་སྐྲག་ཆེད་བསམ་བཞིན་རྫུན་བཟོ་བྱས་པ་ལས་དཀོན་མཆོག་ལ་
སྐྲག་ཆེད་མིན་པར་སྙམ་སྟེ་ཐེ་ཚོམ་གྱི་དྲ་བར་ཚུད། དེ་བས་ངས་ཐད་
ཀར་དུ་“ཁྱེད་ཀྱིས་འདི་དག་བཤད་དོན་ནི་ངས་ཁྱོད་ཀྱི་ཁ་ལ་ཉན་ཆེད་
ཡིན་ནམ”ཞེས་དྲིས་པས།
ཁོས་ཀྱང་དྲང་མོར་་ཡིན།ཁྱོད་ཀྱིས་ད་དུང་ཁ་ལ་མི་ཉན་ནམ་ཟེར།
“དེས་ན་ཨ་ཕྱིས་འདི་དག་མི་བཤད་དོན་ཅི།"
“ཁྱོད་ཀྱིས་མོར་ཡིད་ཆེས་མ་བྱེད། མོ་ནི་བགྲེས་པོ་བླུན་རྨོངས་
ཤིག་ཡིན་ཞེས་ང་ལ་གཟབ་ནན་གྱིས་བསླབ་བྱ་གནང་རྒྱུར“མོ་ནི་ཆུང་
དུས་ནས་གླེན་པ་ཞིག་སྟེ། ཡི་གེ་མི་ཤེས་ཤིང་ཀླད་པའང་མེད། ངས་
རྗེས་ཕྱོགས་གཏན་ནས་མོས་ཁྱོད་ལ་དོན་དག་གལ་ཆེན་འདི་དག་
བཤད་དུ་འཇུག་མི་རུང་། ཁྱོད་ཀྱིས་ང་ལ་ཤོད་དང་། ལྷའི་ཕོ་ཉས་གྲལ་
རིམ་ག་ཙམ་དབྱེ་ཡོད།”
ངས་ལན་བཏབ་རྗེས་འཕྲལ་མར་དྲིས་པ་ནི“འོ་ན་དཔོན་རིགས་
དེ་ཚོ་ནི་ཅི་རེད”
“ཁྱོད་ཀྱིས་ལྟོས་དང་། ཁྱོད་ཀྱིས་ཡང་འཐེན་ནས་གང་ལ་བུད་
སོང་ཞེས་ཁོང་ཧ་ཧ་ཞེས་བགད་ནས་མིག་ང་ལས་བྱོལ་ཏེ་མཆུ་
བསྡམས་ཤིང་སྤྲོ་བ་ཆེན་པོ་མེད་པའི་སྒོ་ནས་འགྲེལ་བཤད་གནང་བར།
“ཁྱོད་ཀྱིས་ད་སོ་མར་དྲིས་པའི་དཔོན་རིགས་དེ་ཚོ་ནི་མི་ཡུལ་གྱི་དོན་
རེད། དཀོན་མཆོག་འདི་དང་འབྲེལ་བ་ཅི་ཡང་མེད། དཔོན་རིགས་ནི་
ཁྲིམས་ལུགས་རྩ་མེད་དུ་གཏོང་མཁན་ཡིན། ཁྲིམས་ལུགས་ཚང་མ་ཁོ་
ཚོས་རྩ་མེད་དུ་བཏང་བ་ཡིན།”
“འོ་ན་ཁྲིམས་ལུགས་ཟེར་བ་ཅི་རེད།”
“ཁྲིམས་ལུགས་ཅི། ཁྲིམས་ལུགས་ནི་གོམས་གཤིས་རེད”ཅེས་སྤོ་
བོས་དགའ་སྤྲོའི་ངང་ལན་བཏབ། ཤེས་རབ་ལྡན་ཞིང་རྣོན་པོའི་མིག་
འོད་ཆེམ་ཆེམ་འཕྲོ་བཞིན“མི་རྣམས་ཀྱིས་མཉམ་དུ་འཚོ་བ་རོལ་
ནས་རིམ་བཞིན་གཅིག་མཐུན་གྱི་ཆ་ཞིག་ཆགས་འགྲོ། དེ་ནི་ཀུན་
གྱིས་ཐབས་ལམ་ལེགས་ཤོས་ཤིག་ཏུ་ངོས་འཛིན་བྱེད། འདི་ནི་ང་ཚོས་
གོམས་གཤིས་སུ་བརྩི་ཞིང་སྒྲིག་སྲོལ་དུ་གཏན་འཁེལ་བྱེད། འདི་ལ་
བཅའ་ཁྲིམས་ཞེས་བརྗོད། འདི་ནི་ཁྱོད་ཚོ་བྱིས་པ་དག་གིས་རོལ་རྩེད་
རྩེ་བ་དང་ཕལ་ཆེར་འདྲ་སྟེ། ཐོག་མར་ཇི་ལྟར་རྩེ་བའི་ཐབས་བཤད་
པ་དང་། དེ་ནས་སྒྲིག་སྲོལ་གཏན་འཁེལ་བྱེད་པ་ལྟར་སྒྲིག་སྲོལ་དེ་ནི་
བཅའ་ཁྲིམས་ཡིན"ཟེར།
“དཔོན་རིགས་ནི་ལས་ཅི་སྒྲུབ་མཁན་རེད།"
“དཔོན་རིགས་ནི་རྙོག་དྲ་བཟོ་བར་མོས་པའི་བྱིས་པ་དང་འདྲ། དེ་
འོང་ན་བཅའ་ཁྲིམས་ཡོད་ཚད་ལ་གཏོར་བཤིག་བྱེད།”
“རྒྱུ་མཚན་ཅི།”
ཁོང་གིས་དྲག་པོའི་སྒོ་ནས“ཆོག་གི། ཆོག་གི། འདི་ནི་ཁྱོད་ཀྱིས་
ད་ལྟ་ད་དུང་རྟོགས་མི་ཐུབ།”ཅེས་པ་དང་། སྨིན་མཚམས་བསྡུས་ཏེ་ཡང་
ང་ལ་བསླབ་བྱ་གནང་བར“མི་རྣམས་ཀྱི་དོན་དག་ཡོད་ཚད་ལ་དཀོན་
མཆོག་གིས་བདག་གཉེར་བྱེད་ཅིང་། མི་ཚོས་འདི་ལྟར་བྱས་ན་དཀོན་
མཆོག་ཉིད་ཏག་ཏག་དགྱེས་པར་མི་བྱེད། མི་རྣམས་ཀྱི་དོན་དག་ཚང་
མར་ཡིད་རྟོན་མི་རུང་བས་ན། དཀོན་མཆོག་གིས་ཕུ་བཏབ་ན་ཡོད་
ཚད་སྤྲིན་དུ་གྱུར་ཏེ་རླུང་གིས་གང་སར་ཁུར་འགྲོ།"
མ་གཞི་ཁོང་གིས་དཀོན་མཆོག་རྔམ་ཞིང་བརྗིད་པའི་སྒོ་ནས་
སྐྱེ་འགྲོ་ཀུན་གྱི་སྤྱི་བོར་བཀོད་ཀྱང་། ཁོང་གི་བྱ་ལས་སྣ་ཚོགས་སུ་
དཀོན་མཆོག་དང་སློབ་མ་དམ་པ་མང་པོ་སྟེ་ཨ་ཕྱི་ལྟ་བུའང་ཞུགས་
རྒྱུའི་རེ་བ་ཞུ་ཡི་འདུག ཡིན་ནའང་། ཨ་ཕྱིས་ཡིའུ་ལི་ཧྥུ་ལའོ་དང་ལ་
ཝི་ར་གཉིས་ཕུད་པའི་སློབ་མ་དམ་པ་གཞན་དག་གཅིག་ཀྱང་མི་
ཤེས་པ་ཞིག་དང་འདྲ་ནའང་། ཁོ་ཚོའི་སེམས་རྒྱུད་ཀྱང་བཟང་ཞིང་མི་
རྣམས་ལའང་ཧ་ཅང་སྙིང་ཉེ་བར་འདུག ཁོ་ཚོ་ཞིང་སྡེ་དང་གྲོང་ཁྱེར་
དུ་བསྐྱོད་དེ་མི་རྣམས་ཀྱི་འཚོ་བའི་ཉ་ཉོག་ཏུ་འཇུག་པར་མ་ཟད། མིའི་
རང་བཞིན་མ་ལུས་ལྡན། སྤོ་བོའི་སློབ་མ་དམ་པ་མང་ཆེ་ཤོས་ནི་བར་
ཆད་ཅན་ཁ་ཤས་ཡིན། ཁོ་ཚོས་རྟེན་ལ་དད་གུས་བྱེད་པར་མཐོང་ཆུང་
སྒོས་རོ་མའི་ཆོས་ཀྱི་གོང་མ་དང་རྩོད་གླེང་བྱེད། དེ་བས་ཁོ་ཚོའི་འགའ་
ཤས་ལ་ཉེས་རྡུང་དྲག་པོ་བཏང་མྱོང་བ་དང་། ལ་ལ་མེར་བསྲེགས་ནས་
བསད་ཅིང་ཁ་ཤས་ཀྱི་པགས་པའང་བཤུས་སོང་།
མཚམས་རེར་སྤོ་བོས་སྟོང་འདང་རྒྱག་བཞིན“གལ་སྲིད་དཀོན་
མཆོག་གིས་ང་ལ་རོགས་བྱས་ཏེ་ཁང་བ་འདི་འཚོང་ཐུབ་ན་འགྲིག་
འདུག རཱུའུ་བྷིལ་ལྔ་བརྒྱ་ཡིན་ཡང་ཆོག ངས་སློབ་མ་དམ་པ་ནེ་ཁི་
ལཱའེ་ཡོ་རེ་ཧྥི་རོ་ལར་དྲིན་གཟོའི་གསོལ་འདེབས་ཐེངས་ཤིག་བྱེད་པར་
འཐད་པ་ཡིན།
“ཁྱོད་ཀྱིས་ལྟོས་དང་། བགྲེས་པོ་བླུན་རྨོངས་སྦུར་ནག་འདྲ་
བ་འདིས་སློབ་མ་དམ་པ་ནེ་ཁི་ལཱའེ་ཡོ་རེ་ཧྥི་རོ་ལ་ཡིས་ཁོ་ལ་ཁང་
བ་འཚོང་རོགས་བྱེད་པ་ལས་གཞན་གང་ཡང་སྒྲུབ་མི་དགོས་པ་
འདྲ་་ཞེས་ཨ་ཕྱིས་ཧབ་ཆ་རྒྱག་བཞིན་ང་ལ་བཤད་བྱུང་།
སྤོ་བོས་རྒྱུན་དུ་གཟའ་སྤེན་པའི་དུས་བཟང་ལ་ང་ཁྲིད་ནས་ཆོས་
ཁང་དུ་འགྲོ་བ་དང་། ཁོང་ཉིད་དེར་སོང་སྟེ་མཚན་གང་བོར་གསོལ་བ་
འདེབས་ཤིང་དུས་ཆེན་ལ་མཆོད་པ་འབུལ་དུ་འགྲོ། ཆོས་ཁང་དུ་མི་
རྣམས་ཀྱིས་དུས་ནམ་ལ་དཀོན་མཆོག་གང་དེར་གསོལ་བ་འདེབས་
པ་ངས་ཀྱང་ཁྱད་པར་འབྱེད་ཐུབ་སྟེ། ཆོས་འཆད་མཁན་དང་མཆོད་
རོགས་ཚང་མས་སྤོ་བོས་བསྟེན་པའི་དཀོན་མཆོག་གི་གསོལ་འདེབས་
ངག་ནས་ཟློ་ལ། སྙན་ཚིག་གྱེར་འདོན་གྱི་འཛིན་གྲྭས་བླངས་པའི་
བསྟོད་གླུ་ནི་ཨ་ཕྱིས་བསྟེན་པའི་དཀོན་མཆོག་ལ་བསྟོད་པ་ཤ་སྟག་
ཡིན།
རེད་ཡ། ངས་བྱིས་དུས་ཀྱི་སེམས་ཁོང་གི་དཀོན་མཆོག་གཉིས་
པོ་གླེང་དུས་རགས་ཙམ་ཞིག་འདིར་བརྗོད་དགོས་པར་འདུག་སྟེ། ངའི་
སྣང་ངོར་ཁྱད་པར་དེ་རིགས་ཀྱིས་ཁོ་བོ་མི་བདེ་སེམས་སྡུག་གི་གནས་
སུ་བསྐྱལ། དེ་ནི་སྤོ་བོས་བསྟེན་པའི་དཀོན་མཆོག་དེ་སུ་ལའང་མི་
བྱམས་ཤིང་སྤྱན་ཟུང་གཉན་པོས་ཡོད་ཚད་ལ་གཟིགས་ཕྱིར། ང་རང་
དེར་འཇིགས་ཤིང་སེམས་སུའང་ན་ཟུག་གི་ཚོར་བ་སྦྱིན། དེས་ཐོག་
མར་མིའི་གཤིས་སྤྱོད་ཀྱི་གཉོམ་ས་སྟེ་སྐྱོན་གྱི་ཆ་དང་བཙོག་པའི་
ཆ༑ ཉེས་དམིགས་ལྡན་པ་དང་ཐ་ཤལ་གྱི་ཆ་སོགས་ལ་གཟིགས་ངེས་
ཡིན། དེས་མི་ལ་ཡིད་རྟོན་མི་བྱེད་པ་དང་རྟག་ཏུ་མི་ཚོས་ཁོང་ལ་འགྱོད་
བཤགས་བྱེད་པར་རེ་ཞིང་མི་རྣམས་ལ་ཉེས་ཆད་གཅོད་པར་མོས།
ཉི་མ་དེ་དག་ལ་དཀོན་མཆོག་ནི་ང་ལ་དེ་འདྲའི་དགའ་ཞིང་ཞེན་
པས། ཁོང་ནི་ངའི་སེམས་ཟས་མཆོག་གྱུར་ཅིག་དང་ངའི་འཚོ་བའི་
མཛེས་པ་ཞིག་ཏུ་གྱུར། དེ་ལས་གཞན་དག་ཡོད་ཚད་གདུག་རྩུབ་དང་
མི་སྡུག་པ་ཁོ་ན་ཡིན་པ་དང་། དེས་ང་ལ་ཁོང་ཁྲོ་བསླངས་ཤིང་ང་རང་
ཕམ་ཏུ་བཅུག་སྟེ་ཞེ་ལོག་པའི་སེམས་ཁམས་ཤིག་བསྩལ་བྱུང་། དཀོན་
མཆོག་ནི་ངའི་ཁོར་ཡུག་གི་བྱ་དངོས་མཐའ་དག་ལས་ཆེས་ཡིད་དུ་
འོང་ཞིང་ཆེས་གཟི་བརྗིད་ལྡན་པ་དེ་ཡིན། ཨ་ཕྱིས་བསྟེན་པའི་དཀོན་
མཆོག་ནི་སྐྱེ་དངོས་ཡོད་ཚད་ཀྱི་བརྩེ་བ་དང་ཡིད་རྟོན་ཆེ་ཤོས་ཀྱི་
གྲོགས་པོ་དེ་ཡིན། དུས་མཚུངས་སུ་དྲི་བ་ཞིག་གིས་ང་ལ་ཁག་པོར་
བྱེད་དེ་་སྤོ་བོས་ཅིའི་ཕྱིར་བྱམས་སྙིང་རྗེ་ལྡན་པའི་དཀོན་མཆོག་མི་
མཐོང་བ་ཡིན"ཞེས་པ་དེ་ཡིན།

ལེའུ་བཞི་བ།

ངས་ནམ་རྒྱུན་རང་གི་བྱིས་དུས་ནི་སྦྲང་ཚང་ཞིག་ལ་དཔེར་
བླངས་པ་ཡིན། ཕལ་པའི་མི་ཚོགས་ནི་སྦྲང་མ་ཞིག་དང་འདྲ་བར་
དེ་ཚོས་རང་རང་གི་ཤེས་བྱ་དང་འཚོ་བའི་མྱོང་བ་མ་ལུས་སྦྲང་རྩི་རུ་
སེམས་ཏེ་སྦྲང་ཚང་དུ་སྐྱེལ་བཞིན་འདུག ཁོ་ཚོར་ཕངས་སེམས་ཅི་
ཡང་མེད་པར་ག་ས་གང་ནས་ངའི་རྣམ་ཤེས་ལ་སྟོབས་ཤུགས་བསྩལ་
སོང་། སྦྲང་མ་འདི་དག་གིས་ནམ་རྒྱུན་ནག་ནོག་གི་སྦྲང་རྩི་འགའ་རེ་
བསྣམས་འོང་ལ་རོ་བཅུད་ཀྱང་ཅུང་སྐྱུར་ཙམ་འདུག་མོད། འོན་ཀྱང་
ཤེས་བྱ་གང་ཡིན་ཡང་མཐའ་མར་སྦྲང་རྩི་བཞིན་དུ་མངར།
གཟའ་སྤེན་པ་ཞིག་གི་ནངས་མོར། ང་ཕེ་ཋི་རོ་ཝི་ན་ཚང་གི་སྔོ་
கཚལ་ར་བར་སོང་སྟེ་བྱ་ཀྲི་ཀེང་བཟུང༌། དུས་ཡུན་རིང་བོར་བསྒུགས་
ཀྱང་སྒྲོབ་ཉམས་ཆེ་བའི་ལྟས་ངན་དེ་ཚོ་རྙི་རུ་གཏན་ནས་མི་འཛུལ། དེ་
ཚོས་བསམ་གཟས་ནས་བརྩེ་བ་མངོན་པའི་ཚུལ་གྱིས་དངུལ་དཀར་
གྱི་འཁྱག་རོམ་དུ་འཕུར་ལྡིང་བྱེད་པའི་རྣམ་པ་དེ་ཧ་ཅང་དགོད་བྲོ་བར་
འདུག མཚམས་རེར་གཤོག་རྡེབ་ཀྱིས་འཕུར་ཏེ་བད་དཀར་མཐུག་པོ་
ཆགས་པའི་སྡོང་བོའི་ཡལ་འདབ་ཏུ་བབས་ཏེ་མར་མནན་འདུག་པ་དེ་
ཁ་དོག་རྣམ་པར་བཀྲ་བའི་མེ་ཏོག་ཅིག་དང་མཚུངས། དེ་ཚོས་ཡལ་
ག་ལྡེམ་ལྡེམ་དུ་བསྒུལ་པ་ན་དྭངས་གཙང་གི་ཁ་བའི་མེ་ཏོག་དུས་ངེས་
མེད་དུ་ས་རུ་འཐོར། ངས་བྱེའུ་ཆུང་གཅིག་ཀྱང་འཛིན་མ་ཐུབ་ནའང་
བློ་ཕམ་གྱི་སྣང་བ་ཞིག་ཡེ་ནས་མེད། དེ་ནི་ཁོར་ཡུག་གི་སྣང་ཚུལ་འདི་
དག་གིས་ཡིད་སེམས་ཅིག་ཅར་ཏུ་འཕྲོག་པས་ཡིན། ང་རང་རི་དྭགས་
རྔོན་པར་དེ་འདྲའི་མོས་པ་མེད་པ་དང༌། བྱེའུ་འཛིན་པའི་གོ་རིམ་ལ་
དགའ་བ་ལས་མཇུག་འབྲས་ཅི་བྱུང་ལ་སྣང་དོགས་ཡེ་ནས་མི་བྱེད།
ང་རང་བྱེའུ་ཆུང་གི་འཚོ་བ་རོལ་སྟངས་དེར་བལྟ་རྒྱུར་སྤྲོ་ལ་དེ་དག་
བསམ་རྒྱུར་ཡང་ཧ་ཅང་མོས།
གྲང་ངར་རྒོད་པའི་དགུན་ཁར་ང་རང་ཁ་བས་གཡོགས་པའི་མུ་
མེད་ཀྱི་ས་གཞི་རུ་ཁེར་རྐྱང་དུ་སྡོད་པར་དགའ་བ་དང་། བྱེའུ་ཆུང་གིས་
ཀྱ་ཀྱུར་སྒྲོག་པའི་བར་མེད་ཀྱི་སྐད་སྒྲ་དང་རྒྱང་རིང་ནས་མཆེད་འོང་
པའི་བྱེའུ་ཆུང་ཅོ་གའི་མགྲིན་དབྱངས་ཁོ་ན་ལས་ཕྱོགས་བཞི་ཐམས་
ཅད་ཁུ་སིམ་མེར་གནས། ཅོ་ཀས་ཨུ་རུ་སུའི་དགུན་ཁ་གདུང་སེམས་
ཀྱིས་ཁེངས་པར་བྱས་ཏེ་སྐྱོ་གདུང་གི་གླུ་དབྱངས་ལེན་བཞིན་འཕུར་
སོང་། མཛེས་སྡུག་གི་གླུ་སྐད་དེ་ཤིང་རྟ་བགྲོད་དུས་སུ་གྲག་པའི་དྲིལ་
སྒྲ་དང་གཉིས་སུ་མ་མཆིས། ཁ་བས་གཡོགས་པའི་ས་གཞི་རུ་ང་དུས་
ཡུན་རིང་བོར་བསྡད་པས་གྲང་ནས་འདར་སིག་སིག་བྱེད་ལ་རྣ་ཅོག་
གཉིས་ཀའང་ཕྱིད་འདུག་པར་སྣང་། ངས་བྱ་རྙི་དང་གཟེབ་དྲ་ཁྱེར་ཏེ 
གྱང་ར་བསྐོར་ནས་སྤོ་བོའི་མེ་ཏོག་ལྡུམ་ར་ལས་ཕྱིར་ལྷས་ར་རུ་འོང་
དུས་སྲང་ལམ་དུ་གཏད་པའི་སྒོ་ཆེན་ཕྱེ་ཡོད་པ་མཐོང་བྱུང་།
ལུས་པོ་བརྗིད་ཆགས་པའི་ཞིང་གྲོང་བ་ཞིག་གིས་འཁྱགས་ཤུད་
འགྲུལ་འཁོར་དྲུད་པའི་རྟ་ཕོ་གསུམ་ཁྲིད་དེ་ར་བའི་ཕྱི་རོལ་ཏུ་བརྒྱུགས་
འོང་། རྟ་ཕོ་དེ་དག་གི་ལུས་ན་རྔུལ་ནག་ཁྲོམ་ཁྲོམ་དུ་བྱེད་ཀྱང་ཞིང་
གྲོང་བ་དེ་ཡིས་དགའ་སྤྲོ་ཆེན་པོས་ཤུ་སྒྲ་འདེབས་བཞིན་འདུག དེས་
གློ་བུར་དུ་ང་ལ་ཡིད་འགུལ་དྲག་པོ་ཞིག་ཐེབས་སུ་བཅུག
ཁྱོད་ཀྱིས་སུ་བསྐྱལ་འོང་པ་ཡིན།
ཁོ་ཕྱིར་འཁོར་ཞིང་ལག་པ་ཐོད་པར་བཞག་སྟེ་ང་ལ་ལྟ་ཙམ་བྱས་
རྗེས་ཁ་ལོ་བའི་འདུག་སྟེགས་སུ་ལྡིངས་ནས་་ངས་ཆོས་འཆད་མཁན་
བསྐྱལ་ནས་འོང་པ་ཡིན་"ཟེར།
དེ་ང་ལ་འབྲེལ་བ་ཅི་ཡང་མེད། ཆོས་འཆད་མཁན་ཞིག་ཡིན་ན་
ཁོས་ཕལ་ཆེར་མགྲོན་དུ་བོས་པ་ཡིན་སྲིད། ཞིང་གྲོང་བས་སྐད་ཤུགས་
ཆེན་པོས“བུད་འགྲོ"ཞེས་ཏེ་ཤུ་སྒྲ་འདེབས་བཞིན་མཐུར་མདས་རྟ་
ལ་བྲབ་ནས་འཁྱགས་ཤུད་འགྲུལ་འཁོར་ལ་ཁ་ལོ་བྱས་ཏེ་རི་ཐང་གི
ཕྱོགས་སུ་བང་གིས་བརྒྱུགས་པ་ན། ལྷིང་འཇགས་ཡིན་པའི་སྒོ་ཆེན་ཁ་
དེའང་རེ་ཞིག་འདུ་འཛི་ཆེ་བར་གྱུར། ངས་དེ་ཚོ་ཐག་རིང་ལ་འགྲོ་རག་
བར་བལྟས་རྗེས་སྒོ་ཆེན་གཏད་ནས་ཕྱིར་ཁང་བའི་ནང་དུ་ལོག ང་སྟོང་
ཤུར་ཤུར་ལྟ་བུའི་ཇ་ཁང་དུ་འཛུལ་མ་ཐག་ཨ་མའི་སྐད་སྒྲ་དེ་འཁྲིས་ཀྱི་
ཁང་མིག་ལས་གྲགས་འོང་། མོའི་སྐད་གསེང་མཐོན་པོ་ལས་ཚིག་འབྲུ་
རེ་རེ་གསལ་བོར་ཐོས་ཐུབ་སྟེ“ད་ཅི་བྱེད། ང་འཆི་ལམ་དུ་འདེད་པ་མ་
ཡིན་ནམ"ཟེར།
ངས་ཕྱི་གོས་མ་ཕུད་པར་གཟེབ་རྒྱ་གཡུགས་ཏེ་སྒོ་ནང་དུ་
བརྒྱུགས་འོང་དུས་སྤོ་བོ་དང་གདོང་ཐུག་བརྒྱབ་བྱུང། སྤོ་བོས་ངའི་
དཔུང་བ་ནས་འཐེན་བཞིན་འཇིགས་ཉམས་ཀྱིས་ངའི་གདོང་ལ་
ཅེར་ནས་བཟའ་རྒྱུ་གང་ཞིག་ཤེད་ཀྱིས་མིད་དེ་སྐད་གདངས་སྦོམ་
པོས་མགྱོགས་པོར་སོང་དང་། ཁྱོད་ཀྱི་ཨ་མ་ཕྱིར་སླེབས་འདུག ཅུང༌
ཙམ་སྒུགས་དང༌།"ཞེས་ཁོང་གིས་ང་སྒུལ་བ་ན་བརྟན་པོར་ལངས་
ནས་ཀྱང་སྡོད་དཀའ། དེ་ནས་ཁོང་གིས་ཁང་བའི་སྒོའི་ཕྱོགས་སུ་ང་ཕུ་
འདེད་ཅིག་བྱས་ནས“སོང་། སོང"ཟེར།
ང་སྒོ་ཐོག་ཏུ་འགྱེལ་ནས་ཡུན་རིང་ཞིག་ལ་སྒོའི་ཡུ་བར་རེག་མ་
ཐུབ། དེ་ནི་ནམ་ཟླ་གྲང་ངར་ཆེ་ཞིང་ས་གཞི་འཁྱག་པས་བསྡམས་པ་
དང་དགའ་སྤྲོ་རབ་ཏུ་འཕེལ་ཏེ་ལག་ཟུང་འདར་བས་ཡིན། ཕྱིང་བས་
ལྷན་ཞིང་རྩི་བྱུགས་པའི་སྒོ་མོར་ཡུན་རིང་རེག་མཐར་སྒོའི་ཡུ་བར་
འཇུ་ཐུབ་སོང་། དེ་ནས་སྒོ་དལ་མོར་ཕྱེས་ནས་སྒོ་ཁར་འགྲེང་བ་ན་
མགོ་འཐོམས་ཤིང་མིག་རབ་རིབ་ཏུ་གྱུར།
ཡ། ཁོ་ཐོན་བྱུང་།"ཞེས་ངའི་ཨ་མས་ང་ལ་་གནམ་རྒན་མ།
གཟུགས་སྐྱེས་པ་ཅི་འདྲའི་རིང་། ཅི་རེད། ང་ངོ་མི་ཤེས་སམ། ཁྱོད་ཚོས་
ཁོར་བསྐོན་པའི་ལྭ་བའི་ཚུགས་ཀར་ལྟོས་དང …ཡ། རྣ་བ་ཕྱིད་ནས་
སྐྱ་བོར་གྱར་འདུག ཨ་མ།མྱུར་ཏུ་ངང་ཚིལ་ཞིག་ཁྱེར་ཤོག………"ཟེར།
ཨ་མ་ཁྱིམ་དཀྱིལ་དུ་འགྲེང་སྟེ་མར་བསྒུར་ནས་ལྒང་ལི་ལྟར་ང་
ཕར་སྐོར་ཚུར་སྐོར་གྱིས་རྒྱབ་ཀྱི་ལྭ་བ་ཕུད། མོའི་ལུས་བོངས་ཆེན་པོ་
དེར་ཞིང་གྲོང་བས་གྱོན་པའི་ཕྱུ་པ་ལྟ་བུའི་གོས་ཤམ་དམར་པོ་ཞིག་
གྱོན་འདུག་ལ། བལྟས་ཚོད་ཀྱིས་ཁོད་ཆེ་བ་དང་དྲོ་ཞིང་འཇམ་ལ།
མདོག་ནག་པོའི་སྒྲོག་གུ་ཆེན་པོ་འགའ་ཕྲག་པ་ནས་འོག་ཐུའི་བར་
གསེག་སྤྲས་ཀྱིས་ཕྲེང་ལྟར་བསྒྲིགས་འདུག འདི་འདྲའི་གོས་ཤམ་ཞིག་
ངས་ཐོག་མར་མཐོང་བ་ཡིན།
ངའི་སྣང་ངོར་མོའི་ངོ་གདོང་སྔོན་ཆད་ལས་ཆུང་བར་གྱུར་བ་དང་
འདྲ་ལ་སྔར་ལས་སྐྱ་བོར་གྱུར་འདུག་ནའང་མིག་ཆེ་ཞིང་མིག་ཀོང་
ལྐོག་ཏུ་ལྷུང་འདུག གསེར་མདོག་གི་སྐྲ་ལོ་སྔར་ལས་འོད་ཀྱུག་ཀྱུག་
བྱེད། མོས་ངའི་ལྭ་བ་ཕུད་དེ་སྒོ་ཁར་གཡུགས་སོང་། མོ་ཞེན་པ་ལོག་
ནས་ཁ་སྣ་བསུམ་ཞིང་མཚམས་མེད་པར་བཀའ་འབེབ་པའི་ཚུལ་
གྱིས་ཁྱོད་ཀྱིས་ཁ་གཅིག་ཀྱང་མི་གྲག་དོན་ཅི། ཨ། སྤྲོ་བོ་འདུག་གམ།
ཁྱོད་ཀྱི་ཚི་ལེན་རྫོབ་པོ་ཡིན་པར་ལྟོས …"ཟེར།
ཅུང་ཙམ་འགོར་རྗེས། མོས་ངའི་རྣ་བར་ངང་ཚིལ་གྱིས་ཕུར་བ་ན་
ཚ་ནས་བཟོད་བླག་མེད་ཀྱང་། མོའི་ལུས་སྟེང་ནས་མཆེད་པའི་དྲི་ཞིམ་
ལ་སྣོམ་པ་ན་ངའི་ན་ཟུག་ཇེ་ཆུང་དུ་འགྱུར། ང་མོའི་ལུས་ལ་དམ་པོར་
བསྙེས་ཤིང་གཡོ་འགུལ་མེད་པར་མིག་ལ་བལྟས་ཚེ་མོའི་ཡིད་སེམ་
གཡོས་པའི་ཚུལ་ནི་བཤད་ཐབས་བྲལ། ངས་མོའི་སྐད་སྒྲ་ལས་མཐོ་
བའི་ཨ་ཕྱི་མ་རངས་པའི་སྡུག་ཡུས་ཙམ་པོ་སྟེ“ལྟས་ངན་འདི་བསྡད་
ཀྱིན་བསྡད་ཀྱིན་གཞུང་རྒྱུད་མི་དྲང། སུས་ཀྱང་ཁོ་མི་ཐུབ། ཐ་ན་སྤོ་བོ་
ལའང་མི་སྐྲག……… ཨེ། ཝན་ཁཱ་ཝེར་རེའེ་ཡ ……"ཟེར་བ་ཐོས་བྱུང་།
“ཨ་མ། སྡུག་ཡུས་མ་འདོན།ཁོས་ཡུན་གྱིས་ཁ་ལ་ཉན་ངེས།”
མཐའ་འཁོར་གྱི་ཡོད་ཚད་ཨ་མ་དང་བསྡུར་ན་ཧ་ཅང་ཉམ་ཆུང་
ཞིང་སྙིང་རྗེ་བ། རྒས་འཁོགས་ཤིག་ཡིན་ལ། ངས་རང་ཉིད་ཀྱང་སྤོ་
བོ་དང་འདྲ་བར་རྒས་སོང་བར་སྣང་། ཨ་མས་ང་པུས་མོའི་བར་ལ་
ཤེད་ཀྱིས་བཙིར་བ་དང༌། དྲོད་ཁོལ་ལྡན་ཞིང་ལྗིད་ཏིག་ཏིག་གི་ལག་
པས་འཇམ་མཉེན་གྱིས་ངའི་མགོ་ལ་བྱིལ་བྱིལ་བྱེད་བཞིན་་སྐྲ་གཞར་
དགོས་འདུག སློབ་གྲྭར་འགྲོ་དགོས། དཔེ་ཆ་འདོན་འདོད་དམ"ཟེར།
“ངས་དཔེ་ཆ་འདོན་ཤེས་སོང་།"
“ད་རུང་ཅུང་ཙམ་ཐོན་དང་། ཡ། ཁྱོད་ཀྱི་ལུས་པོ་ཧ་ཅང་ཐང་པོ་
འདུག ཨེ་རེད”ཅེས་མོ་སྤྲོ་དགས་དགོད་བཞིན་དུས་ངེས་མེད་དུ་ཀུ་རེ་
རྩེ༑ མོའི་དགོད་སྒྲ་དམའ་ལ་སྟོབས་ཤུགས་ཀྱིས་ཁེངས་འདུག བགད་
པ་དེ་ཡིས་ངའི་ཡིད་སེམས་དྲོད་ལམ་ལམ་དུ་བྱེད།
སྤོ་བོ་ནང་དུ་ཐོན་པ་ན། ཁོང་ཡིད་ཐང་ཆད་ཅིང་དབུ་སྐྲ་རྩྭ་ལོ་
བཞིན་གཟེང་ལ་སྤྱན་ཟུང་དམར་པོར་གྱུར་འདུག ཨ་མས་ང་ལོགས་
སུ་འཐེན་ནས་སྐད་ཤུགས་ཆེན་པོས་འདྲི་རྒྱུར་་ཨ་ཕ། འདང་ཨེ་བརྒྱབ།
ང་འགྲོ་དགོས་སམ།”སྤོ་བོ་སྒེའུ་ཁུང་གི་གམ་དུ་འགྲེང་ནས་སྒེའུ་ཁུང་
ཐོག་ཏུ་ཆགས་པའི་བད་ལ་སེན་འབྲད་བྱེད་བཞིན་དུས་ཡུན་རིང་བོར་
ཚིག་གཅིག་ཀྱང་མི་སྨྲ། མཐའ་འཁོར་གྱི་མཁའ་དབུགས་ཡོད་ཚད་
མགྱོགས་པོར་འཁྱག་རིལ་དུ་གྱུར་པ་ལྟ་བུ་དེས་མི་ལ་ཡི་མུག་དང་
འགོག་གནོན། བདེ་བ་མེད་པའི་ཚོར་སྣང་ཞིག་བསྐྱེད། ནམ་རྒྱུན་རྒྱུན་
ལྡན་མིན་ཞིང་ཅི་བྱ་གཏོལ་མེད་ཀྱི་རྣམ་པ་འདི་དག་གིས་ངའི་ལུས་
པོར་མིག་དང་རྣ་བ་ཐོགས་པ་ལྟར་བྱེད་ཅིང་བྲང་ཁོག་ཡ་མཚར་གྱིས་
སྦོས་པ་འདྲ། ནམ་རྒྱུན་དམིགས་བསལ་གྱི་ཚོར་བ་སྐྱེན་པོ་དེ་ཡིས་
སྐད་ཤུགས་ཆེན་པོས་འབོད་པ་གཏོང་འདོད།
སྤོ་བོས་ཚིག་རྩུབ་ཀྱིས་“ ཨ་ལེག་ཁི་སི།ཁྱོད་སྒོར་སོང”ཟེར།
ཨ་མས“ཅིའི་ཕྱིར།”ཞེས་འདྲི་ཞོར་ང་གམ་དུ་འཐེན།
“ཁྱོད་གང་དུའང་འགྲོ་མི་དགོས། ངས་ཁྱོད་འགྲོ་རུ་མི་འཇུག"
ཨ་མ་ཡར་ལངས་ནས་སྤྲིན་དམར་ཞིག་དང་འདྲ་བར་སྤོ་བོའི་
རྒྱབ་ཏུ་སོང་སྟེ་་ཨ་ཕ། ཁྱོད་ཀྱིས་ཉོན་དང"ཟེར།
སྤོ་བོ་གློ་བུར་དུ་ཕྱིར་འཁོར་ནས་ཨ་མར་ཁ་གཏད་དེ་སྐད་མཐོན་
པོས་ཁྱོད་ཁ་རོག་གེར་སྡོད”ཟེར།
ཨ་མས་སྐད་དམའ་མོས་ཁྱོད་ཀྱིས་ང་ལ་དེ་འདྲའི་དྲག་པོ་མ་
བྱེད"ཟེར།
ཨ་ཕྱི་འབོལ་ཁྲི་རིང་མོ་ལས་ཡར་ལངས་ནས་ཨ་མའི་གདོང་ལ་
མཛུ་གུ་བཙུགས་ཏེ་འཇིགས་སྐུལ་གྱིས“ཝར་ཝ་ལ་ཟེར།
སྤོ་བོ་རྐུབ་སྟེགས་སུ་ཟུར་འདུག་བྱས་ཏེ་ཁྱོད་ཀྱིས་ཤོད་དང་། དོན་
གྱིས་ང་མི་ཅི་འདྲ་འདུག་གམ། ཁྱོད་ཀྱིས་ཅི་མི་སྙམ་པར་ང་ལ་འདི་
ལྟར་བཤད་ཕོད་དམ།"ཞེས་སྡུག་ཡུས་བཏོན། གློ་བུར་དུ་ཁོས་སྐད་ཅོར་
བརྒྱབ་ཅིང་སྐད་གདངས་ཀྱང་འགྱུར་ནས་་ཁྱོད་ཀྱིས་ང་གཞན་གྱིས་
མཐོང་སྲོལ་མེད་པར་བྱས་སོང་།ཝ་ལི་ཁ ……”ཟེར།
“སོང་། ཁྱོད་སྒོར་སོང”ཞེས་ཨ་ཕྱིས་ང་ལ་དེ་ལྟར་གཟབ་ནན་གྱིས་
བཤད་པ་ན། ང་རང་ཉམ་ཆུང་གིས་ཇ་ཁང་དུ་སོང་སྟེ་ཡི་མུག་པའི་ངང་
ཚ་ཐབ་ཏུ་འགོས་ནས་ཡུན་རིང་བོར་གམ་གྱི་ཁ་བརྡ་ལ་ཉན། སྐབས་
རེར་ཁོ་ཚོས་མཉམ་དུ་སྐད་ཆ་བཤད་དེ་ཕན་ཚུན་གྱི་ཚིག་མཚམས་
གཅོད་ལ། ལན་རེར་ཅི་ཡང་མི་སྨྲ་བར་ཡོད་ཚ་གཉིད་སོང་བ་དང་འདྲ།
ཁོ་ཚོས་ཨ་མས་བྱིས་པ་ཞིག་བཙས་ཤིང་དེ་སུ་ཚང་ལ་བྱིན་པ་མ་ཤེས་
པའི་སྐོར་ལབ་ཅིང་ང་རང་དོགས་སྣང་གིས་ཁེངས། སྤོ་བོ་ཅིའི་ཕྱིར་
སྤོ་ལངས་པ་ཡིན་ནམ། ཨ་མས་ཁོས་འདོད་པ་ལྟར་བྱིས་པ་མ་བཙས་
པའི་རྐྱེན་ཡིན་ནམ། ཡང་ན་ཨ་མས་བྱིས་པ་དེ་ཁོང་ཡོད་སར་ཁྲིད་མ་
འོང་པས་ཡིན།
རྗེས་སུ། སྤོ་བོ་ཇ་ཁང་དུ་ཐོན་པ་ན་སྐྲ་ལོ་གཟེངས་ཤིང་ངོ་མདོག་
དམར་པོར་གྱུར་ཡོད་ལ། ཕར་བལྟས་ཚོད་ཀྱིས་ཧ་ཅང་ཐང་ཆད་པར་
འདུག དེར་མཐུད་ནས་ཨ་ཕྱི་ཡང་ནང་དུ་སླེབས་པ་ན་སྟོད་གོས་ཀྱི་ཕུ་
ཐུང་གིས་མིག་མཐའི་མཆི་མ་འབྱིད་བཞིན་འདུག སྤོ་བོ་འདུག་སྟེགས་
སུ་བསྡད་དེ་ལག་པ་གཉིས་ཀྱིས་འདུག་སྟེགས་མར་མནན་པ་དང་སྐེད་
པ་སྒུར་སྒུར་བྱས་ཤིང་མ་ཁ་སྐྱ་བོར་སོ་བཏབ་སྟེ་ལུས་འདར་བཞིན་
འདུགཨ་ཕྱིས་ཁོང་གི་མདུན་དུ་པུས་མོ་ས་ལ་བཙུགས་ནས་སྐད་དམའ་
ཞིང་སྐྱོ་བས་་རྒད་པོ། དཀོན་མཆོག་གི་ཞལ་ངོར་གཟིགས་ཏེ། ཁྱོད་ཀྱིས་
ཝ་ལི་ཁར་གུ་ཡངས་གནང་རོགས། དོན་གྱིས་འདི་ནི་དོན་ཆུང་སྤྱིར་
བཏང་བ་ཞིག་ཡིན། ཁྱོད་ཀྱིས་ས་བདག་སྐུ་ངོ་དང་ཁེ་བ་འབྱོར་ལྡན་
གྱི་ཁྱིམ་དུའང་འདི་དང་འདྲ་བའི་དོན་རྐྱེན་བྱུང་བ་མཐོང་མྱོང་ངམ། ཅི་
ལྟར་བཤད་ཀྱང་། མོ་ནི་བུད་མེད་ཅིག་ཡིན་པར་མ་ཟད། མཛེས་སྡུག་
གི་བུད་མེད་ཅིག་རེད ………བཟང་གི། མོ་གུ་ཡངས་སུ་ཐོངས་དང་། མི་
སུ་ཞིག་ལ་ནོར་འཁྲུལ་མི་འབྱུང”ཞེས་བཤད།
སྤོ་བོ་རྩིག་པར་གསེག་ཁེན་ཞིག་བྱས་ཏེ་ཨ་ཕྱིའི་གདོང་ལ་ཅེར་
ནས་དགོད་ཁུལ་ཙམ་བྱས་ཏེ་ངུ་ཤུམ་གྱིས་ཤུ། ཁྱོད་ཀྱིས་བཤད་པ་
མ་འཕྱུག་ཐལ། མོ་གུ་ཡངས་སུ་ཐོངས། མོ་གུ་ཡངས་སུ་གཏོང་བ་མ་
གཏོགས་ད་ཅི་ཞིག་བྱེད་དགོས། མི་སུ་ཞིག་ཁྱོད་ཀྱིས་གུ་ཡངས་སུ་མ་
བཏང་། ཡོད་ཚད་ལ་ཁྱོད་ཀྱི་གུ་ཡངས་ཐོབ་མྱོང་། ངོ་མས་བྱ་ཐབས་
བྲལ།ཧུ།ཁྱོད་ཚོ་མི་འདི་དག…………”
ཁོང་མར་བསྒུར་ནས་ཨ་ཕྱིའི་ཕྲག་པ་ནས་བཟུང་སྟེ་སྒུལ་བཞིན་
བྲེལ་འཚུབ་ངང་་དཀོན་མཆོག་གིས་སུ་ཡང་གུ་ཡངས་སུ་གཏོང་མི་
སྲིད་པ་མ་རེད་དམ། ང་ཚོ་མི་འགྱང་བར་ཚེ་ལས་འདས་འགྲོ། དཀོན་
མཆོག་གིས་ང་ཚོར་ཉེས་ཆད་གཅོད་སྲིད། ང་ཚོ་རྒས་སོང་། རྒས་ན་
དཀའ་ལས་ཇེ་མང་རེད། ཉིན་གང་བོར་སེམས་བདེ་མི་ཐུབ། བྱ་བ་
ཐམས་ཅད་བདེ་བླག་མིན་ལ་རྗེས་ཕྱོགས་ཞི་འཇགས་ཀྱང་ཡོང་མི་ཐུབ།
མ་འོངས་པར་ང་ཚོ་སྤྲང་བོའི་གནས་སུ་ལྷུང་སྟེ་བཀྲེས་ལྟོགས་ཀྱིས་
འཆི་སྲིད།ངའི་སྐད་ཆ་འདི་ཁྱོད་ཀྱི་སེམས་ལ་དམ་པོར་ཟུངས”ཟེར།
ཨ་ཕྱིས་ཁོང་གི་ལག་པར་འཇུས་ཏེ་གམ་དུ་བསྡད་ནས་ཞི་འཇམ་
གྱིས་དགོད་བཞིན“སྐྱོན་མི་འདུག སྤྲང་བོའི་གནས་སུ་ལྷུང་བར་ཡང་
ཅི་ལ་སྐྲག དེ་ཅང་མིན། སྤྲང་དུ་འགྲོ་དང་ང་ཚོ་བཀྲེས་ལྟོགས་ཀྱིས་མི་
འཆི། སྐབས་དེར་ཁྱོད་ཡུལ་ནས་སྡོད་དང་ངས་གང་སར་ཟས་སློང་ཆོག
གཞན་གྱིས་ང་ཚོར་ཟས་སྦྱིན་མི་གཏོང་བར་སྐྲག་གམ། ཁྱོད་ཀྱིས་
འདང་དེ་འདྲའི་མང་པོ་རྒྱག་མི་དགོས”ཟེར།
སྤོ་བོ་གློ་བུར་དུ་བགད་ནས་ར་མ་དང་འདྲ་བའི་རྒྱབ་ཕར་ལ་
འཁོར་ཏེ་ལག་ཟུང་ཨ་ཕྱིའི་སྐེ་རུ་འཁྱུད་ནས་མོའི་ལུས་ལ་དམ་པོར་
བསྙེས་འདུག་དུས། ཁོ་ནི་ཇི་འདྲའི་སྐམ་ཞིང་རིད་ལ་ཇི་འདྲའི་ངལ་དུབ་
ཀྱིས་མནར་ཡོད་པ་ཤེས་ཐུབ།
ཁོང་གིས་ངུ་ཤུམ་གྱིས་“གླེན་མ། སྙིང་རྗེ་བའི་གླེན་མ་འདི། ད་
སྐབས་ང་ལ་སྙིང་ཉེ་བ་གཅིག་ཡོད་པ་ནི་ཁྱོད་ཡིན། གླེན་མ་འདིས་
དོན་དག་ཅི་ཡང་སེམས་སུ་བཟུང་མི་འདུག་ལ་དོན་དག་གང་ཡང་ཤེས་
ཀྱིན་མི་འདུག ཁྱོད་ཀྱིས་ཕྱིར་དྲན་ཞིག་བྱོས་དང་། ངེད་གཉིས་དཀའ་
སྡུག་གི་ཁྲོད་ནས་ལངས་ཞོར་འགྱེལ་ཞོར་མི་ཚེ་ཟད་ཅིང༌། ཁོ་ཚོའི་
ཆེད་དུ་སྡིག་པའི་ལས་མ་བྱས་པ་ཡོད་དམ། ཡིན་ཡང་མཇུག་ཏུ་ཡང་
ཇི་འདྲ་འདུགཤུ།ཉུང་ཙམ་ཞིག་ཡིན་རུང་་་་་་"
དུས་དེར། ངས་ཀྱང་མ་བཟོད་པར་གདོང་ལ་མཆི་མས་ཁེངས་
བཞིན་ཚ་ཐབ་ལས་ལྡིང་སྟེ་ཁོང་ཚོའི་ཕྱོགས་སུ་བརྒྱུགས་ནས་སོང་།
ངོ་མས་བསམ་ཡུལ་ལས་འདས་པ་ཞིག་ལ་ཁོང་ཚོའི་བློ་སེམས་མཐུན་
པའི་ཁ་བརྡ་དེས་ང་རང་དགའ་རུ་བཅུག་ལ། ཁོང་ཚོའི་ཚབ་ཏུ་སྐྱོ་
རུའང་བཅུག ཨ་མ་ཕྱིར་ལོག་པ་དང་ཁོང་ཚོས་ང་ལ་འདྲ་མཉམ་གྱི་ལྟ་
ཚུལ་བཅངས་པ་འདི་དག་ཡོད་ཚད་ཀྱིས་ང་རང་སེམས་འགུལ་ཐེབས་
ཏེ་མིག་ཆུ་ཆར་བའི་རྒྱུན་དང་འདྲེས།སྤོ་བོ་དང་ཨ་ཕྱིས་ང་ལ་དམ་པོར་
འཁྱུད་ནས་ང་ཚོ་མཉམ་དུ་ངུས། སྤོ་བོས་ངའི་རྣ་བ་དང་མིག་ལ་གཏད་
དེ་སྙིང་ཉེ་ཞིང་སྐད་དམའ་མོས“ཨ་ལ་ལ། མ་རབས་པྲ་ཆལ་ཁྱོད་ཀྱང་
འདི་རུ་འདུག་གམ། ཁྱོད་ཀྱི་ཨ་མ་ཕྱིར་ལོག་བྱུང་། ད་ལྟ་ཁྱོད་ཀྱང་མོ་
དང་མཉམ་དུ་བསྡད་ཆོག སྤོ་བོ་ང་ནི་བདུད་རྒན་ཞིག་རེད། ཉིན་གང་
བོར་སྤོ་ལངས་ཤིང་གདུག་རྩུབ་ཀྱིས་ཁེངས་འདུག ད་ལྟ་ཁོང་དང་ཁ་
ཐག་རིང་ཙམ་ཕྱེས་ཤིག ཆོག་གམ། ཨ་ཕྱིས་ཁྱོད་ལ་གཅེས་སྐྱོང་བྱས་
ཁྱོད་ཀྱིས་དོན་ངན་བསྒྲུབས་ཀྱང་མིག་ཡས་ཕྱེས་ཤིང་མིག་ཡས་
བཙུམས་ཏེ་བསྐྱངས་པ་རེད། ད་ལྟ་མོ་དང་ཁ་ཐག་རིང་ཙམ་ཕྱེས་ཤིག
ཆོག་གམ།ཧུ།ཁྱོད་ཚོ་མི་འདི་དག……”ཟེར།
ཁོང་གིས་ལག་པ་གློད་དེ་ང་དང་ཨ་ཕྱི་ཕར་དེད་ནས་ཡར་ལངས་
ཏེ་ཞེ་སྡང་ཆེན་པོས་་སུ་ཡིན་ཡང་འགྲོ་དགོས། སུ་ཡང་ཁྱིམ་འདི་དང་
ཁ་འབྲལ་འདོད། བྱ་བ་ཐམས་ཅད་བདེ་བླག་མིན། ཤུ། ཁྱོད་ཀྱིས་མྱུར་
ཏུ་མོ་བོས་དང་།མྱུར་ཏུ་སོང་ཟེར།
ཨ་ཕྱིས་ཅི་གསུང་དང་ལེན་གྱིས་སྒོར་བུད་སོང་། སྤོ་བོས་མགོ་
བོ་སྨད་ནས་རྩིག་པའི་གྲུ་ཟུར་ལ་གཟིགས་ཏེ“བྱམས་དང་བརྩེ་བའི་
བདག་པོ་དཀོན་མཆོག་ལགས། འདི་དག་ཡོད་ཚད་སྤྱན་གྱིས་
གཟིགས་སོང་ངམ”ཞེས་སྡུག་སྐད་འབྱིན་ཞོར་རང་གི་བྲང་ཁར་ཁུ་
ཚུར་གྱིས་རྡེག་བཞིན་འདུག
ང་རང་ཁོང་གིས་དཀོན་མཆོག་ལ་ཞལ་བརྡ་གནང་བར་མི་
དགའ་སྟེ། ངས་ཁོང་ནི་རྒྱུན་པར་རང་གིས་རང་ལ་བསྟོད་པ་བྱེད་
མཁན་དེ་ཡིན་སྙམ་པས་སོ།།
ཨ་མ་ནང་དུ་སླེབས་བྱུང་། མོའི་གོས་ཤམ་དམར་པོས་སྐད་ཅིག་
ཉིད་དུ་ཇ་ཁང་ལ་བཀྲག་མདངས་རྒྱས་སུ་བཅུག མོ་ཅོག་ཙེའི་འགྲམ་
གྱི་འདུག་སྟེགས་རིང་བོ་ཞིག་ཏུ་བསྡད་ཅིང་སྤོ་བོ་དང་ཨ་ཕྱི་གཉིས་
མོའི་ལོགས་གཉིས་སུ་བསྡད། མོའི་ཞེང་ཆེ་བའི་ལྭ་བའི་ཕུ་ཐུང་ཁོང་
ཚོའི་ཕྲག་པར་འཕངས་འདུག ངའི་ཨ་མས་བག་ཡོད་དང་སྐད་དམའ་
མོས་ཅི་ཞིག་བཤད་ཀྱིན་ཡོད་དམ། སྤོ་བོ་དང་ཨ་ཕྱིས་སྐད་ཆ་གཅིག་
ཀྱང་མི་སྨྲ་བར་ཁུ་སིམ་མར་ཉན་ཏེ་མོའི་ཚིག་མཚམས་ཀྱང་མི་གཅོད།
དུས་དེར་ཁོང་གཉིས་ནི་བྱིས་པ་ཞིག་དང་ཨ་མ་ནི་ཁོང་གཉིས་ཀྱི་མ་
ཡུམ་དུ་གྱུར་པ་དང་ཀུན་ནས་མཚུངས།
ང་ལ་སེམས་འགུལ་ཚད་མེད་ཐེབས་ཤིང་ངལ་དུབ་ཀྱིས་མནར་
ནས་ཐམ་ཐོམ་དུ་གྱུར་ཏེ་དེ་མ་ཐག་འབོལ་ཁྲི་རུ་ལོག་ནས་གཉིད་སོང་།
དགོང་མོར། སྤོ་བོ་དང་ཨ་ཕྱིས་དུས་ཆེན་ཞིག་རོལ་བ་དང་འདྲ་
བར་རྒྱན་སྤྲས་ཏེ་ཆོས་ཁང་དུ་དགོང་དྲོའི་སྨོན་ལམ་གསོལ་དུ་སོང་། སྤོ་
བོས་ཁོའི་ལས་ཚོགས་ཚོགས་གཙོའི་ལྭ་བ་སྟེ་དོམ་བུ་རྔ་རིང་གི་པགས་
པས་བཟོས་པའི་ལྭ་རིང་དང་དོར་མ་དེ་མནབས་ཤིང་། ཨ་ཕྱིས་སྤོ་བོར་
བལྟས་ནས་དགོད་བཞིན་དུ་ངའི་ཨ་མར་མིག་བརྡ་གཏོང་ཞོར“ཁྱོད་
ཀྱི་ཨ་ཕའི་གོན་པ་ཇི་འདྲའི་གྲ་དག་པོ་འདུག དཀར་ཞིང་གཙང་
བའི་ལུ་གུ་ཞིག་དང་འདྲ”ཞེས་བཤད་པ་ན། ཨ་མ་དགའ་ཞིང་སྤྲོ་ནས་
བགད་སོང་།
ཁང་བ་རུ་ང་དང་ཨ་མ་ལས་མེད་པའི་དུས་དེར། ཨ་མ་འབོལ་ཁྲི་
རུ་སྐྱིལ་ཀྲུང་དུ་བསྡད་ནས་ལག་པས་འབོལ་ཁྲིར་རྡུང་ཙམ་བྱས་ཏེ“ཤོག
ཚུར་ཤོག་ཅིག ཁྱོད་ཀྱིས་ང་ལ་འཚོ་བ་རོལ་བ་ཇི་འདྲ་ཡིན་པ་ཤོད་དང་།
ཨུན། དེ་འདྲའི་མི་སྐྱིད་དམ།"
“ངས་མི་ཤེས།”
“ཁྱོད་ཀྱིས་སྤོ་བོའི་གཅར་རྡུང་མྱོང་དགོས་སམ།"
“ད་ལྟ་ཇེ་ལེགས་སུ་སོང་འདུག”
“ཨེ་རེད།ཁྱོད་ཀྱིས་ང་ལ་ཅི་བཤད་ཀྱང་ཆོག ཨེ་ཆོག་གི”
སྤོ་བོའི་སྐོར་གླེང་བས་དགོས་པ་མེད་ཕྱིར་ངས་ཁང་མིག་འདི་
ནས་བཟུང་སྟེ་གླེང་མགོ་བརྩམས། དེ་སྔོན་ཆེས་བཟང་ཞིང་ཀུན་གྱིས་
མི་སྡང་བར་ཡོད་ཚད་དགའ་བའི་མི་ཞིག་ཁང་མིག་འདིར་གནས་སྡོད་
བྱས་པ་དང༌། སྤོ་བོས་དེར་ཁང་བ་གཡར་འདོད་མེད་ཚུལ་སྐོར་གླེང་
བ་ན། ངས་ཨ་མས་གཏམ་རྒྱུད་འདིར་ཉན་དུས་ཐང་ཆད་པ་མཐོང་།
མོས་་ད་གཞན་ཨེ་ཡོད"ཟེར།
ངས་མོར་སྐུ་སྲས་གསུམ་གྱི་དོན་ལས་དེ་ཚོའི་གྲས་ཀྱི་ཧྲང་ཞའོ་
ཡིས་ང་རང་ཁྱིམ་ལས་ཕྱིར་བདའ་ཚུལ་གླེང་བ་ན། ཨ་མས་དེ་ཐོས་
ནས་ང་རང་པང་དུ་དམ་པོར་བསྡམས་ཏེ་་འཁྱམ་པོ་དེ"ཞེས་ནས་ཁ་མི་
གྲག་པར་འདུག མོས་མིག་ཟིམ་སྟེ་པང་གཅལ་ལ་ཕྱོགས་ནས་མགོ་བོ་
འཕྲེད་ཀྱིས་གཡུགས།
ངས་མོར་“་སྤོ་བོ་ཁྱོད་ཀྱི་སྟེང་ལ་སྤོ་ལངས་དོན་ཅི་རེད”ཅེས་དྲིས།
“ཁོང་གིས་ངས་བྱ་བ་བསྒྲུབས་པ་འཆུག་སོང་ཟེར།”
“"དེ་ནི་བྱིས་པ་དེ་ཁོང་ཡོད་སར་ཁྲིད་མ་འོང་བས་ཡིན་ནམ།"
ཨ་མས་མགོ་ལྟག་པར་དགྱེས་པ་དང་སྨིན་མ་བསྡུས་ཤིང་མ་ཁར་
སོ་བཏབ་ལ་ང་རང་ཡང་པང་ནས་ཧབ་ཆ་བྱེད་བཞིན་་འདྲེ་ཕྲུག རྗེས་
སུ་སྐད་ཆ་འདི་དག་བཤད་མི་ཆོག ཨེ་གོ་ཐལ།ཉོག་བཤད་མ་བྱེད། མི་
བསམ་དགུ་བསམ་ཡང་མ་བྱེད”ཅེས་བཤད།
མོས་དུས་ཡུན་རིང་བོ་ཞིག་ལ་སྡུག་བཤད་བྱས་པས་ཅི་ཞིག་
འཆད་ཀྱིན་པ་མི་ཤེས། རྣམ་འགྱུར་ཡ་མཚན་ཞིང་ངོ་མདངས་གཟབ་
ནན་དུ་འདུག དུས་མཚམས་ཤིག་འགོར་རྗེས་མོ་ཡར་ལངས་ནས་ཁང་
མིག་ཏུ་ཕར་འགྲོ་ཚུར་འགྲོ་བྱེད་ཅིང་དུས་ངེས་མེད་ལ་ལག་མཛུབ་
ཀྱིས་མ་ནེ་རྡུང་བ་དང་། གདོང་གི་ཕར་ཚུར་དུ་ཡོད་པའི་སྨིན་མ་སྟུག་
པོ་གྱེན་དུ་གཟེངས་འདུག
ཅོག་ཙེ་སྟེང་གི་ཞག་སྒྲོན་དལ་བ་དལ་བུར་ཞུ་ཞིང་སྟོང་སིང་སིང་
གི་མེ་ལོང་དུ་པང་གཅལ་གྱི་ལྡོག་གཟུགས་གསལ་ལ་མི་གསལ་བའི་
ཚུལ་དུ་ཤར་འདུག གྱང་ཟུར་གྱི་དམ་པའི་སྐུ་བརྙན་གྱི་མདུན་དུ་མར་
མེ་ཚེ་འབར་ཞིག་དངུལ་མདོག་གི་ཟླ་འོད་བཞིན་འཚེར་ཞིང་སྒེའུ་ཁུང་
ཤེལ་ངོས་ཀྱི་བད་དཀར་ལས་འོད་ཀྱི་ཟེར་མ་ལམ་ལམ་འཕྲོ་བཞིན་
འདུག ཨ་མས་མགོ་བོ་ཡར་དགྱེས་ནས་ཕྱོགས་གང་སར་ལྟ་བཞིན་
འདུག་ལ། དེ་ནི་སྟོང་ཤུར་ཤུར་གྱི་གྱང་ངོས་ལས་ཅི་ཞིག་འཚོལ་གྱིན་པ་
དང་འདྲ།
“ཁྱོད་རང་ཉལ་འདོད་དམ།”
“མིན།ད་རུང་ཅུང་ཙམ་འགོར་རྗེས།”
“ཁག་མི་འདུག ཁྱོད་རང་ཉིན་མོར་གཉིད་སོང་”ཞེས་ཨ་མའི་ཡིད་
ལ་དྲན་སོང་།
ངས་མོར་་ཁྱོད་འགྲོ་དགོས་སམ"ཞེས་དྲིས་པ་ན།
“གང་ལ་འགྲོ་དགོས་སམ།”"ཞེས་མོས་ལན་མི་འདེབས་པར་ལྡོག་
འདྲི་ཞིག་བྱེད་བཞིན་རྣམ་འགྱུར་ཡ་མཚར་པོ་ཞིག་མངོན་བྱུང་། དུས་
དེར་མོས་ངའི་མགོ་བོ་ལག་ཟུང་གིས་བསྡམས་ཏེ་ངའི་གདོང་ལ་ཞིབ་
ལྟ་ཞིག་བྱས་པ་དང་། ངའི་མིག་མཐར་མཆི་མས་ཁེངས་སོང་།
མོས་ཝེ། ངའི་གཅེས་ཕྲུགཁྱོད་ཅིའི་ཕྱིར་ངུ་བ་ཡིན"ཞེས་དྲིས།
“ངའི་མགྲིན་པ་ཧ་ཅང་ན།”
དོན་གྱིས་ངའི་མིག་ཆུ་ནི་ནང་སེམས་ཀྱི་སྐྱོ་སྡུག་མ་ལུས་བཟོད་
མ་ཐུབ་པར་བཞུར་བ་ཡིན། ཨ་མ་ཁྱིམ་འདི་རུ་འདུག་ཐབས་མེད་
པར་གང་ལྟར་ང་དང་འབྲལ་དགོས་པ་དེ་ངའི་སེམས་སུ་གསལ་ལ་མི་
གསལ་བ་ཞིག་སྣང་བས་ཡིན།
མོས“ཁྱོད་ནར་སོན་རྗེས། ཁྱོད་ཀྱི་ཨ་ཕ་དང་འདྲ་ངེས་ཡིན། ”ཞེས་
བཤད་ཞོར་རྡོག་ཐོ་གཅིག་གིས་ཕྱིང་གདན་གམ་དུ་དེད་དེ“ཁྱོད་ཀྱི་ཨ་
ཕ་དང་འབྲེལ་བའི་དོན་དག་ཨ་ཕྱིས་ཁྱོད་ལ་བཤད་མྱོང་ངམ།"ཟེར།
“བཤད་མྱོང་།”
“མོ་ཁྱོད་ཀྱི་ཨ་ཕ་ལ་ཤིན་ཏུ་དགའ་སྣང་ཡོད་ཅིང་། ཁོར་ཤིན་ཏུ་
དགའ།ཁྱོད་ཀྱི་ཨ་ཕ་ཡང་མོར་ཤིན་ཏུ་དགའ།”
“དེ་ངས་ཤེས།"
ཨ་མས་ཞག་སྒྲོན་ལ་ལྟ་བཞིན་སྨིན་མ་བསྡུས་ཤིང་སྣ་གཉེར་ནས་
ཕུ་བཏབ་སྟེ་ཞག་སྒྲོན་གཟིམ་རྗེས“འདི་བྱས་ན་བཟང”ཟེར།
རེད་ཡ། ཞག་སྒྲོན་གཟིམ་རྗེས་ཁང་མིག་རེ་ཞིག་གཙང་ཞིང་
བསིལ་བར་གྱུར་ཅིང་། གསལ་ལ་མི་གསལ་བའི་གྲིབ་གཟུགས་དག་
ཀྱང་གཡོ་འགུལ་མི་བྱེད་པར་དྭངས་ཤིང་བསིལ་བའི་ཟླ་འོད་པང་
གཅལ་དུ་འཕྲོས་ཏེ་སྒེའུ་ཁུང་ཤེལ་ངོས་སུ་སྤྲོས་བྲལ་གྱི་གསེར་འོད་
ཅིག་འཚེར་བཞིན་འདུག
“ལོ་འགའི་སྔོན་ལ།ཁྱོད་གནས་གང་དུ་བསྡད་པ་ཡིན།”
མོས་སྔ་མོ་ནས་བརྗེད་ཟིན་པའི་འདས་དོན་དག་ལ་འབད་པས་
བསམ་གཞིགས་གཏོང་བ་དང་འདྲ་བར་གྲོང་ཁྱེར་འགའི་མིང་བཤད།
མོ་ཁང་བའི་ནང་ནས་མཚམས་མི་ཆད་པར་ཕར་འགྲོ་ཚུར་འགྲོ་བྱེད་
པ་ནི་འུ་ཐུག་ཐབས་ཟད་ཀྱི་གླག་རྒོད་ཅིག་ལྡིང་སྐོར་བྱེད་པ་དང་ཀུན་
ནས་མཚུངས།
“ཁྱོད་ཀྱིས་གོན་པ་འདི་གང་ནས་ཉོས་པ་ཡིན"
“ང་རང་གིས་བཟོས་པ་ཡིན། ངའི་ལྭ་བ་ཚང་མ་རང་ཉིད་ཀྱིས་
འཚེམ་བཟོ་བྱས་པ་ཡིན།”
ཨ་མའི་གཤིས་སྤྱོད་གཞན་དང་མི་མཚུངས་པ་དེར་ང་རང་ཧ་
ཅང་དགའ་སྣང་སྐྱེ་ནའང་། མོར་སྐད་ཆ་ཉུང་བ་དེས་ང་ལ་སྐྱོ་སྣང་ཆེན་
པོའི་ཚོར་བའང་སྟེར། ངས་མོར་དྲིས་པ་མིན་ན་མོས་སྐད་ཆ་ཚིག་
གཅིག་ཀྱང་མི་བཤད།
རྗེས་སུ། མོ་རང་ངའི་གམ་དུ་འབོལ་ཁྲི་རིང་བོ་རུ་བསྡད་ནས་ངེད་
གཉིས་ཀྱིས་སྐད་ཆ་ཚིག་གཅིག་ཀྱང་མི་སྨྲ་བར་ཕན་ཚུན་ལྷན་ཅིག་
ཏུ་དམ་པོར་བསྙེས་ཏེ་སྤོ་བོ་དང་ཨ་ཕྱི་ཕྱིར་ལོག་པའི་བར་བསྡད། ཁོ་
ཚེའི་ལུས་ལས་ཞག་སྒྲོན་གྱི་དྲི་མ་སྟུག་པོ་དང་བདུག་སྤོས་ཀྱི་དྲི་བསུང་
འཐུལ་འོང་། རྒན་པོ་གཉིས་ཀྱི་གདོང་ལ་སྒམ་བརླིང་གི་ཉམས་ཤིག་
མངོན་ཡང་རྣམ་འགྱུར་ཧ་ཅང་ཞི་ཞིང་དུལ་བར་གནས།
དགོང་ཟས་ཧ་ཅང་གཟབ་རྒྱས་ཡིན་པས་དུས་ཆེན་ཞིག་རོལ་བ་
དང་འདྲ་ལ། ཚང་མས་སྒྲིག་ཁྲིམས་སྲུང་ཞིང་སྐད་ཆ་ཉུང་བ་དང་། སྐད་
ཆ་སྨྲ་དུས་སེམས་ཆུང་དང་གཟབ་ནན་བྱེད་པ་ནི་གཞན་གང་ཞིག
གཉིད་ལས་དཀྲོགས་པར་འཛེམ་པ་དང་ཀུན་ནས་མཚུངས།
ཅུང་མ་འགོར་བར།ཨ་མས་ང་ལ་སྤྱིར་བཏང་གི་ཡི་གེ་ངོས་འཛིན་
སྐོར་གྱི་སློབ་དེབ་ཁྲིད་པ་དང་། མོས་སེམས་ཤུགས་ཆེན་པོས་ང་ལ་དེབ་
འགའ་ཉོས། ཉིན་འགའ་ལས་མ་འགོར་བར་ངས་དེབ་དེ་དག་ལས་སྤྱི་
སྐད་ཀྱི་དེབ་དེ་བཀླགས་ཚར་ཞིང་ཨུ་རུ་སུའི་སྤྱིར་བཏང་གི་གསུང་
རྩོམ་ལྟ་ཀློག་བྱེད་ཐུབ་པར་གྱུར་ནའང་། དེ་མ་ཐག་ཨ་མས་ཡང་ང་ལ་
སྙན་ངག་ཀློག་སྟངས་ཁྲིད་པར་མ་ཟད། དེ་དག་བློར་འཛིན་དགོས་པའི་
རེ་བ་བཏོན་པ་ནས་བཟུང་ངེད་མ་བུ་གཉིས་བར་སུན་སྣང་ཆེ་བའི་དོན་
སྣ་ཚོགས་བྱུང་མགོ་བརྩམས།
ཨ་མས་ང་ལ་སྙན་ངག་མང་པོ་བློར་འཛིན་དགོས་པའི་རེ་བ་
བཏོན་ཡང་ངའི་ཡིད་འཛིན་གྱི་ནུས་པ་སྔར་ལས་ཇེ་ཞན་དུ་གྱུར། ཕྲེང་
བསྒྲིགས་པའི་སྙན་ངག་གི་ཚིག་རྐང་དེ་དག་ཡིད་ལ་འཛིན་ཐབས་
བྲལ་ཞིང་། ངས་ཚིག་རྐང་གཞན་ཁ་ཤས་བསྣན་ཏེ་དེ་དག་གི་རྣམ་
པ་དང་ནང་དོན་བསྒྱུར་འདོད། བསམ་ཚུལ་འདི་སྔར་ལས་ཇེ་དྲག་
ཏུ་སོང་སྟེ་བཟོད་དཀའ་བར་གྱུར། སྟབས་ལེགས་པ་ཞིག་ལ་ནུས་པ་
གང་ཡང་འདོན་མ་དགོས་པར་ངས་སྙན་ངག་ཅིག་བཀླགས་ནས་
ནོར་སོང་། དོན་ཅི་ཡང་མེད་པའི་ཚིག་རྐང་དེ་དག་གཟབ་གཟབ་མ་
བྱས་པར་ངས་ཡིད་ལ་བཟུང་སྟེ་དཔེ་དེབ་ངོས་ཀྱི་ཐོག་མའི་སྙན་ངག་
དང་མཉམ་བསྲེས་བྱས། གནས་ཚུལ་འདི་འདྲ་རྒྱུན་ཏུ་བྱུང་བས་ཕྲེང་
བསྒྲིགས་པའི་སྙན་ངག་གི་ཚིག་རྐང་དེ་དག་མིག་ལམ་དུ་རབ་རིབ་ཏུ་
གྱུར་ཏེ་ངས་དེ་དག་ཇི་ལྟར་ཡིད་ལ་བཟུང་ཡང་འཛིན་མི་ཐུབ།
ངའི་འཚོ་བ་ཧ་ཅང་སྤྲོ་སྣང་ལྡན་པ་ཞིག་མིན་ཏེ་སེམས་སུ་རེ་ཆད་
ཀྱི་ཚོར་བ་ཞིག་གིས་ཡོངས་སུ་བསྒྲིབས། ཡིན་ཡང་ཅི་ཡིན་མི་ཤེས་
པར་ངས་ནམ་རྒྱུན་དེར་བལྟས་ཀྱང་མི་མཐོང་ལ་གང་ནུས་ཀྱིས་དེ་མི་
བསམ་པར་སྔར་བཞིན་པྲ་ཚགས་བྱེད་པར་དགའ། ཨ་མས་ང་ལ་ཁྲིད་
པའི་ནང་དོན་ཇེ་མང་ནས་ཇེ་མང་ཡིན་ལ་ངས་དེ་དག་སྔར་ལས་ཀྱང་
རྟོགས་མི་ཐུབ། ཨང་རྩིས་ངས་མྱུར་ཏུ་རྟོགས་ཐུབ་ལ་ཡི་གེ་འབྲི་བར་ཧ་
ཅང་སུན།བརྡ་སྤྲོད་ཅུང་ཙམ་ཡང་མི་ཤེས།
ཡིན་ཡང་། ངའི་སེམས་སྐྱོ་བ་ནི་ཨ་མ་སྤོ་བོའི་ཁྱིམ་དུ་སྡོད་པའི་
འཚོ་བ་ནི་ཧ་ཅང་དཀའ་ངལ་ཆེ་བ་མཐོང་ཞིང་ཚོར་བ་དེ་ཡིན། མོའི་ངོ་
མདངས་སྔར་ལས་ཉམས་ཤིང་རྒྱུན་ཏུ་རྒྱུས་མེད་ཅིག་གིས་ཡོད་ཚད་ལ་
ལྟ་བ་བཞིན་ནམ་རྒྱུན་དུས་ཡུན་རིང་བོར་མེ་ཏོག་ལྡུམ་རའི་ཕྱོགས་ཀྱི་
སྒེའུ་ཁུང་གམ་དུ་བསྡད་དེ་སྐད་ཆ་ཅི་ཡང་མི་སྨྲ་བས་ལུས་ཀྱི་མདངས་
ཤོར་བ་དང་འདྲ། སྤོ་བོའི་ཁྱིམ་ལ་ཐོན་མ་ཐག་གི་ཉིན་དེ་དག་ལ་མོར་
གྲུང་ཤ་དོད་ཅིང་སྐད་ཆ་ཡོད་ལ་དགོད་སྒྲའང་ཡོད། ད་ལྟ་མོའི་མིག་གི་
མཐའ་རུ་ནག་ཐིག་མངོན་ཞིང་བསྟུད་མར་ཉིན་འགའ་ལ་སྐྲ་ལོའང་མི་
ཤད། གྱོན་པའི་ལྭ་བ་གཉེར་ཞིང་སྒྲོག་གུའང་མི་སྒྲོག་པའི་ཚུགས་ཀ་དེ་
མཐོང་བ་ན་ཐབས་རྡུགས་པོར་འདུག ང་རང་དེར་ཚིག་པ་ཟ་སྟེ། མོ་ནི་
ནམ་ཡང་མཛེས་སྡུག་དང་ལྷད་མེད། བབ་ཆགས་སྲུང་མཁན་ཞིག་སྟེ་
སུ་དང་གང་ལས་ཁྱད་དུ་འཕགས་པ་ཞིག་ཡིན་འོས།
མོས་ང་ལ་དཔེ་ཁྲིད་བྱེད་དུས་མིག་གིས་ངའི་ལྟག་རྒྱབ་ཀྱི་གྱང་
ལྡེབས་དང་སྒེའུ་ཁུང་ངོས་སུ་ལྟ་བ་དང་། རྒྱུན་དུ་ངས་དྲི་བར་ལན་
འདེབས་དུས་སྐད་གདངས་ཡལ་ཡོལ་ཞིག་དང་ཐ་ན་ལན་གདབ་
རྒྱུའང་བརྗེད་འགྲོ། ད་དུང་སེམས་རྣལ་དུ་མི་ཕབ་པར་ཉིན་རྒྱུན་ཀུ་ཅོ་
སྒྲོག འདི་ནི་ངས་ཧ་ཅང་འདྲ་མཉམ་མིན་པར་སྣང་སྟེ། ཨ་མ་ནི་བྱིས་
སྒྲུང་ཁྲོད་ཀྱི་མི་སྣ་དང་འདྲ་བར་ནམ་ཡང་མི་ལ་འདྲ་མཉམ་ཞིག་ཡིན་
འོས།
མཚམས་རེར་ངས་མོར“ང་ཚོ་དང་མཉམ་དུ་བསྡད་ན་ཁྱོད་ལ་སྤྲོ་
བ་མེད་དམ"ཞེས་དྲིས།
མོ་སྤོ་ལངས་ནས་ང་ལ་གཤེ་གཤེ་གཏོང་བཞིན་་ཁྱོད་ཀྱིས་བསྒྲུབ་
དགོས་པའི་དོན་སྒྲུབས"ཟེར།
ངས་ད་དུང་སྤོ་བོ་དོན་ཅི་ཞིག་གི་སླད་དུ་བྲེལ་བཞིན་པ་དང་དོན་
དེས་ཨ་ཕྱི་དང་ཨ་མ་སྐྲག་པར་བྱེད་པ་འདྲ་བའི་ཚོར་སྣང་ཞིག་ཡོད་
པ་རྟོགས་བྱུང་། ཁོང་རྒྱུན་ཏུ་ཨ་མའི་ཁང་བར་བསྡད་དེ་སྒོར་ཟྭ་བརྒྱབ་
ནས་ནང་དུ་དབུགས་རིང་ནར་ནར་དང་སྐད་སྒྲ་འུར་འུར་བྱེད། དེ་ནི་
ང་ལ་སུན་སྣང་སྟེར་བའི་ལུས་འཁྱོག་པའི་ཕྱུགས་རྫི་ནེ་ཁི་ནོ་ར་གྱིས་
བུས་པའི་གླིང་བུའི་སྒྲ་དང་མཚུངས། ཐེངས་ཤིག་ཨ་མས་སྐད་སྒྲ་དེའི་
ཁྲོད་ནས་གློ་བུར་དུ་ཀི་ཞིག་བཏབ་པ་ན་ཁང་བའང་འདར་བར་བྱས།
“མི་ཐུབ། འདི་ལྟར་སྒྲུབ་མི་ཐུབ”ཅེས་མོས་སྒོ་ཤེད་ཀྱིས་བརྒྱབ་ཅིང་ནང་
དུ་སྤོ་བོ་ཁྲོས་ནས་སྐད་ཅོར་རྒྱག་པ་ལས་ལྷག་མེད།
དོན་འདི་ནི་མཚན་མོར་བྱུང་བ་ཞིག་ཡིན། ཨ་ཕྱིས་སྤོ་བོའི་ལྭ་
བར་ལྷན་པ་རྒྱག་བཞིན་ཇ་ཁང་གི་ཅོག་ཙེའི་མདུན་དུ་བསྡད་དེ་རང་
ས་ན་ཤུབ་ཤུབ་ཅི་ཞིག་བྱེད་བཞིན་ཡོད་དམ། སྒོ་བརྒྱབ་པའི་སྒྲ་ཐོས་
པ་ན་མོས་དལ་ཅག་གེར་ཅུང་ཙམ་རིང་ཉན་རྗེས་ཨ། དཀོན་མཆོག་
ལགས།མོ་མགྲོན་ཁྱིམ་དུ་བུད་སོང”ཟེར།
སྤོ་བོ་གློ་བུར་དུ་ཧོལ་རྒྱུག་བྱས་ཏེ་ཇ་ཁང་དུ་འཛུལ་འོང་ནས་ཨ་
ཕྱིའི་མདུན་དུ་ལྷགས་ཤིང་མགོ་རུ་གཏད་དེ་ཐེངས་གཅིག་རྡེག དེ་ནས་
ལག་པ་ན་ནས་གཡུག་གཡུག་བྱེད་པ་དང་སྐད་ཤུགས་དྲག་པོས"འདྲེ་
རྒན་མ།ཁྱོད་ལ་བཤད་རྒྱུ་མང"ཟེར།
ཨ་ཕྱིས“འཆི་རྒྱུ་མེད་པའི་གླེན་པ་ཁྱོད”ཅེས་ཡོན་པོར་བྱས་པའི་
ཞྭ་མོ་ཇེ་དྲང་དུ་གཏོང་ཞོར་ཞི་འཇམ་གྱིས“ཁྱོད་ཀྱིས་ངས་ཁ་མ་གྲག་
ན་འདོད་དམ། ངས་ཤེས་པའི་ཁྱོད་ཀྱི་ཐབས་ངན་དེ་དག་མོར་བཤད་
དགོས"ཟེར།
ཁོང་སླར་མཆོངས་འོང་སྟེ་ཁུ་ཚུར་ཨ་ཕྱིའི་གདོང་ལ་གཏད་ནས་
མགོ་བོར་ཐེངས་འགར་རྡེག་ཅིང་མོས་དེར་མི་བཤོལ་ལ་ཁོ་རང་ཕར་
ཡང་མི་འདེད། མཚམས་མི་ཆད་པར“རྒྱོབ། རྒྱོབ། འཆི་རྒྱུ་མེད་པའི་
གླེན་པ་ཁྱོད།ཁྱོད་ཀྱིས་རྒྱོབ”ཟེར།
ངས་སྔས་འབོལ་དང་ཉལ་ཐུལ་གང་ཡིན་འབོལ་ཁྲི་ལས་ཁོ་ཚོའི་
སར་གཡུགས་ལ་ཚ་ཐབ་སྟེང་གི་འཇུར་རྟའང་གཡུགས། ཡིན་ཡང་སྤོ་
བོའི་ཞེ་སྡང་མཚམས་མི་འཇོག་པ་དང་ངས་གཡུགས་པའི་དངོས་པོ་
དེ་དག་ལ་གཏན་ནས་སྣང་དོགས་སྤུ་ཙམ་མི་བྱེད་ལ། ཁོས་ཨ་ཕྱི་སར་
གཡུགས་ཏེ་མགོ་ལ་རྡོག་ཐོས་གཞུས། མཐར་ཁོ་རང་ཡང་སར་འགྱེལ་
ལ་ཆུ་ཟོ་ཞིག་ཀྱང་བསྒྱེལ་སོང་། ཁོས་འགྲེ་ལྡོག་ཅིག་བྱས་ཏེ་དབུགས་
ཧལ་ཧལ་འབྱིན་ཞིང་ཁ་ཆུ་གཏོར་བཞིན་གདུག་རྩུབ་ཀྱིས་མཐར་སྐོར་
ལ་སྡང་མིག་བགྲད་ཞོར་ཕྱིར་ཁོའི་གནམ་ཁང་དུ་ལོག
ཨ་ཕྱིས་འུ་སྒྲ་འདེབས་བཞིན་གོག་ནས་ཡར་ལངས་ཏེ་རྐུབ་སྟེགས་
རིང་བོ་རུ་བསྡད་ནས་འཛིངས་ཞིང་གཟེངས་བའི་སྐྲ་ལོ་ཤད་བཞིན་
འདུག ང་རང་དཔྱང་ཁྲི་ལས་མར་ལྡིང་བ་ན། མོ་སྤོ་ལངས་བཞིན་ང་
ལ་་སྔས་འབོལ་སོགས་ཚང་མར་བདག་བྱས་ཏེ་ཚ་ཐབ་ཏུ་ཞོག སྔས་
འབོལ་གཡུག་པ་ནི་ཁྱོད་ཀྱི་ཐབས་ཡིན་ནམ། ཁྱོད་ཀྱིས་གམ་དུ་ཤེད་ཅི་
བཀོལ་གྱིན་འདུགའཆི་རྒྱུ་མེད་པའི་གླེན་པ་དེ།ངོ་མས་སྨྱོས་འདུག”ཟེར།
མོས་གློ་བུར་དུ་ན་ཟུག་གི་སྐད་ཅིག་བཏོན་ཅིང་མགོ་བོ་སྨད་དེ་ང་
ལ་ཤོག འདི་ཅིའི་ཕྱིར་ན་བ་ཡིན་པར་ལྟོས”ཟེར།
ངས་མོའི་སྐྲ་བཀར་བ་ན། དེ་ན་སྐྲ་འཛིན་ཞིག་མགོ་ལྤགས་སུ་
ཟུག་འདུག ངས་དེ་ཕྱིར་བལ་བ་ན་ད་དུང་གཞན་ཞིག་ཡོད་པ་ཤེས།
ངའི་མཛུབ་མོ་འདར་བཞིན་འདུག་པས་་ང་སྐྲག་གི ཨ་མ་བོས་ན་
བཟང"ཞེས་བཤད།
མོས་ལག་པ་འཕྲེད་ཀྱིས་གཡུག་བཞིན“ཁྱོད་ཀྱིས་ཅི་བྱེད་འདོད་
དམ། དགོས་མེད་ཀྱི་རྙོག་དྲ་བཟོས། དཀོན་མཆོག་ཐུགས་རྗེ་ཆེ། མོས་
མ་མཐོང་ལ་གོ་ཡང་མེད། ཁྱོད་ཀྱིས་མོ་བཙལ་ནས་འོང་འདོད་དམ།
ཕར་ལ་སོང"ཟེར།
མོས་གཙག་དྲུབ་བཟོ་བྱེད་ཀྱི་མཛུ་གུ་ལྡེམ་མྱུར་ལྡན་པ་དེ་གནག་
ཅིང་སྟུག་པོའི་སྐྲ་ལོའི་གསེབ་ཏུ་བསྲིངས་ནས་རེག་པ་ན། ངས་སྤོབས་
པ་ཆེར་བསྐྱེད་ཀྱིས་མོར་སྐྲ་འཛིན་གཞན་དེ་ལེན་རོགས་བྱས།
“ན་ཟུག་སྐྱེའམ།”
“སྐྱོན་མི་འདུག སང་ཉིན་ཆུ་བསྲོས་ཏེ་ཐེངས་གཅིག་འཁྲུད་པས་
ཆོག”
མོས་ང་ལ་ཞི་འཇམ་གྱི་ཞུ་བ་བྱས་ཏེ་་གཅེས་ཕྲུག ཁོས་ང་ལ་
གཅར་བའི་དོན་འདི་ཁྱོད་ཀྱི་ཨ་མར་བཤད་མི་རུང་། ཨེ་ཆོག་གི ཁོ་ཚོ་
ཕ་བུའི་བར་གྱི་འགལ་བ་ནི་ཚད་ཅིག་ལོན་འདུག ཁྱོད་ཀྱིས་ཤོད་དང་
བཤད་རྒྱུ་ཨེ་ཡིན"ཟེར།
"མིན"
"དེས་ན་བཟང་། སེམས་ལ་གསལ་བོར་ཟུངས་། ཤོག འུ་གཉིས་ཀྱི་
དངོས་པོ་བདག་བྱོས། ངའི་གདོང་ན་རྨ་ཁ་ཅང་མི་འདུག དེ་བཟང་པོ་
འདུགགཞན་གྱིས་ཤེས་མི་ཐུབ།”
མོས་པང་གཅལ་འབྱིད་མགོ་བརྩམས། ང་ལ་སེམས་འགུལ་
ཐེབས་ཏེ་ཁྱོད་ནི་ངོ་མས་སྐྱེས་བུ་དམ་པ་ཞིག་དང་འདྲ། གཞན་གྱིས་
བཟོས་པའི་ཉེས་པ་དེ་ཁྱོད་ཀྱིས་གཏན་ནས་སེམས་ལ་མི་འཛིན། "ཞེས་
བཤད།
“གནས་ལུགས་དེ་ཅི་རེད། སྐྱེས་བུ་དམ་པ་ཟེར་བ་ཅི་རེད། ཁྱོད་
ཀྱིས་འདང་ཟེར་བ་བརྒྱབ་འདུག”
མོས་ཡང་ཉིན་ཕྱེད་ཙམ་ལ་སྡུག་སྨེ་བཏོན་ཞིང་བར་སྐབས་ཤིག་
རིང་པང་གཅལ་ངོས་སུ་གད་བདར་བྱས་ཏེ་གཙང་དག་ཅིག་ཕྱིས་
འདུག ང་རང་ཚ་ཐབ་མདུན་གྱི་ཐེམ་པར་བསྡད་དེ་ཨ་ཕྱིའི་སླད་དུ་
འཁོན་ལན་ཇི་ལྟར་སློག་པར་བསམ་གཞིགས་བཏང་།
ཁོས་མངོན་སུམ་དུ་ཨ་ཕྱིར་འདི་ལྟར་གདུག་རྩུབ་ཀྱིས་གཅར་
རྡུང་བྱེད་པ་ནི་ངས་ཐེངས་དང་བོར་མཐོང་བ་ཡིན། མུན་ནག་གི་བར་
སྟོང་འདི་རུ་ཁོའི་ཞལ་རས་ངའི་མིག་ལམ་དུ་མེ་ལྕེ་བཞིན་འབར་ཞིང་
གསེར་མདོག་གི་སྐྲ་ལོ་ལྷབ་ལྷུབ་ཏུ་བསྐྱོད། ངའི་སེམས་སུ་ཚ་བེར་བེར་
གྱི་ངོ་ཚ་ཞིག་གནས་པའི་ཚོར་བ་བསྐྱེད་ཅིང་འཁོན་ལན་སློག་ཐབས་
འོས་མཚམས་ཤིག་མ་རྙེད་པར་རང་ལ་སྡང་།
ཡིན་ཡང་ཉིན་འགའ་འགོར་རྗེས། གང་ཡིན་འདི་ཡིན་མ་ཤེས་
པར་ང་ཐོག་ཁང་དུ་སོང་སྟེ་ཁོ་བཙལ་བ་ན་ཁོ་རང་པང་གཅལ་དུ་
བསྡད་ནས་མདུན་དུ་ཤིང་སྒམ་ཞིག་གི་ཁ་ཕྱེ་ནས་བཞག་སྟེ། དེའི་ནང་
གི་ཡིག་ཆ་ལེགས་སྒྲིག་བྱེད་པར་བྲེལ་བཞིན་འདུག ཁོ་རང་དགའ་
ཤོས་ཀྱི་སྐུ་བརྙན་བཀོད་པའི་ཐལ་མདོག་གི་སྲ་ཤོག་བཅུ་གཉིས་པོ་དེ་
རྐུབ་སྟེགས་རྒྱབ་བསྙེས་མའི་སྟེང་བཞག་ཅིང་ཤོག་བྱང་རེའི་སྟེང་དུ་རུ་
བཞི་ཆུང་ཆུང་མང་པོ་བཀོད་འདུག ཟླ་ངོ་གཅིག་གི་ཚེས་གྲངས་ལྟར་
རུ་བཞི་རེ་རེར་ཉིན་དེའི་སྐུ་བརྙན་ཡོད། སྤོ་བོ་སྐུ་བརྙན་འདི་དག་དང་
འབྲལ་མི་ཕོད་ཅིང་ཁོ་རང་འདོད་མོས་ཚིམ་པའི་དུས་སུ་མ་གཏོགས་
རྒྱུན་ཏུ་ང་ལའང་ལྟ་རུ་མི་འཇུག མང་ཞིང་སྟུག་ལ་སྙིང་རྗེ་བའི་ཐལ་
མདོག་གི་མིའུ་ཆུང་དེ་དག་མཐོང་ཐེངས་རེར་ང་ལ་ཡ་མཚར་བའི་
ཚེར་སྣང་ཞིག་བསྐྱེད་སྲིད། ངས་སྐྱེས་བུ་དམ་པ་འགའི་རྣམ་ཐར་ཤེས་
ཏེ༑ ཀྲུའུ་རུའུ་ཁེ་རེ་ཁི་དང་ཡུའུ་ལེ་ཋེ། དཀའ་སྡུག་མྱངས་པའི་བྷ་བྷི་ཝ་
ར༑ཕེན་ཋི་ལེ་མན་དང་བཅས་པའི་གཞན་ཡང་མི་ཉུང་བ་ཞིག ང་རང་
ཆེས་དགའ་བའི་ལྷ་མཆོག་ཨ་ལེའི་ཁོ་ཞེའི་ཡིད་འགུལ་ཐེབས་པའི་
རྣམ་ཐར། ད་དུང་ཁོང་ལ་བསྟོད་བསྔགས་བྱེད་པའི་མི་སེམས་འགུལ་
བྱེད་ཀྱི་སྙན་ཚིག་དེ་དག ཨ་ཕྱིས་རྒྱུན་དུ་ང་ལ་སྙན་ཚིག་དེ་དག་གྱེར་
ཏེ་ཉན་དུ་འཇུག གྲངས་ཀྱིས་མི་ཟིན་པའི་སྐྱེས་བུ་དམ་པ་འདི་དག་ལ་
གཟིགས་དང་། གནའ་ནས་ད་བར་དཀའ་སྡུག་ཇི་འདྲའི་མང་པོ་ཞིག་
མྱངས་ཡོད་པ་རེད་ཨང་ཞེས་རང་ལ་སེམས་གསོའང་བྱས་པ་ཡིན།
ཡིན་ཡང་། ད་ལྟ་ངས་སྐུ་བརྙན་འདི་དག་མེད་བརླག་ཏུ་གཏོང་
འདོད། ཁོང་གིས་ཐུགས་མཉམ་མ་བཞག་པའི་སྐབས་ཏེ་ཁོང་གི་སྒེའུ་
ཁུང་གམ་དུ་གླག་རྒོད་རྟགས་སུ་བཀོད་པའི་ཡིག་ཆ་སྔོན་པོ་ཞིག་
ལ་གཟིགས་དུས། ངས་ཤོག་བྱང་འགའ་ཁྱེར་ཏེ་མགྱོགས་མྱུར་གྱིས་
སྒོར་བྲོས་ཤིང་ཨ་ཕྱིའི་ཅོག་ཙེ་ལས་ཁེ་གྲི་བསྣམས་པ་དང་། འབོལ་
ཁྲིའི་སྟེང་དུ་འགོས་ཏེ་སྐུ་བརྙན་རེ་རེའི་དབུ་མཚམས་ནས་འདྲ་མགོ་
བརྩམས། གྲལ་ཕྲེང་གཅིག་དྲས་ཚར་རྗེས་གློ་བུར་དུ་སྐུ་བརྙན་འདི་
དག་གིས་ཡང་ང་ལ་སྙིང་རྗེ་དྲག་པོ་ཞིག་སྐྱེ་རུ་བཅུག་སྟབས་རུ་བཞིའི་
མཐའ་དེད་དེ་དྲས། གྲལ་ཕྲེང་གཉིས་པ་དེ་དྲས་མ་ཚར་གོང་སྤོ་བོ་ནང་
དུ་འཛུལ་འོང་སྟེ་ཚ་ཐབ་ཀྱི་ཐེམ་པར་འགྲེང་ནས་ཁྱོད་ལ་སུས་ངའི་སྐུ་
བརྙན་འདི་དག་ཁྱེར་ནས་འོང་དུ་བཅུག་པ་ཡིན"ཟེར།
ཁོས་ཉལ་ཁྲིའི་ཐོག་ཏུ་ཤོག་བྱང་གང་སར་གཡུགས་འདུག་པ་དེ་
མཐོང་ན་ནས་ལག་པས་ཤོག་བྱང་འགའ་བཟུང་སྟེ་མིག་མདུན་དུ་ཁྱེར་
ནས་ལྟ་ཙམ་བྱས་མཐར་གཞོགས་ཤིག་ཏུ་གཡུགས། དེ་ནས་ཡང་
ཤོག་བྱང་འགའ་ཡར་བླངས། ཁོ་སྤོ་ལངས་ནས་སྣ་གཉེར་ཞིང་སྨ་ར་
མཚམས་མི་ཆད་པར་སྤྲུགས་ཤིང་ཤུགས་ཆེན་པོས་དབུགས་དབྱུང་
ཞིག་འབྱིན་ཏེ་ཤེད་ཀྱིས་ཕུ་བཏབ་པ་ན་ཤོག་བྱང་དེ་དག་པང་གཅལ་དུ་
ལྷུང་།
ཁོས་དངོས་སུ་ཁ་གྲག་སྟེ“ཁྱོད་ཀྱིས་ཅི་བྱེད་པ་ཡིན”ཞེས་ངའི་རྐང་
བས་བཟུང་ནས་འཐེན།
ང་སྟེང་འོག་སློག་པ་ན་ཨ་ཕྱིས་འཚབ་འཚུབ་ཀྱིས་ལག་པ་
བསྲིངས་ཏེ་ང་རང་པང་། སྤོ་བོས་ཁུ་ཚུར་བཀྱགས་ཏེ་མོར་གཅར་ལ་ང་
ཡང་མཉམ་དུ་གཅར་ཞོར་སྨྱོ་བ་ལྟར་སྐད་ཅོར་བརྒྱབ་ནས་་ངས་ཁོར་
གཅར་ནས་གསོད་དགོས་ཟེར།
དུས་དེར་ཨ་མས་གོ་ནས་བརྒྱུགས་འོང་སྟེ་ང་རང་ཚ་ཐབ་འགྲམ་
གྱི་གྱང་ཟུར་དུ་བྱོལ་ཞིང་མོའི་ལུས་པོས་ང་ལ་འགེབས་སྲུང་བྱས་པ་
དང་། སྤོ་བོའི་ཁུ་ཚུར་བཀག་ཅིང་ཤེད་ཀྱིས་ཁོ་རང་གཞོགས་ཤིག་ཏུ་
དེད་ནས“འདི་ལྟར་བྱེད་དོན་ཅི་ཡིན།ཁྱོད་མྱུར་ཏུ་སད་རན་འདུག”ཟེར།
“ང་ལ་གཅར་ནས་སོད་དང་། ཁྱོད་ཚོ་ཚང་མ་ངའི་དགྲ་རུ་གྱུར་
འདུག"ཅེས་སྤོ་བོ་སྒེའུ་ཁུང་ཕྱི་རོལ་གྱི་རྐུབ་སྟེགས་རིང་བོ་རུ་འགྱེལ་
ནས་ངར་སྐད་སྒྲོག་བཞིན་འདུག
“ཁྱོད་ཀྱིས་ཅུང་ཙམ་ཡང་ངོ་ཚ་བར་མི་འདོད་དམ་ཅི།”ཞེས་ཨ་
མས་སྐད་དམའ་མོས“ཁྱོད་ཀྱིས་ནམ་རྒྱུན་བཟོ་ལྟ་བཏོད་ནས་ཅི་
བྱེད"ཟེར།
སྤོ་བོས་སྐད་ཤུགས་ཆེན་པོ་སྒྲོག་བཞིན་རྐང་བ་གཉིས་ཀྱིས་རྐུབ་
སྟེགས་རིང་བོར་རྡེག་ཅིང་སྨ་ར་གྱེན་ཏུ་གཟེངས་ཏེ་མིག་ཟུང་དམ་པོར་
བཙུམས་འདུག ཨ་མའི་སྐད་ཆ་དེས་སྤོ་བོ་ངོ་གནོང་དུ་བཅུག་སོང་
བར་སྣང་ཞིང་། དོན་གྱིས་ཀྱང་ཁོས་བཟོ་ལྟ་བཏོད་པ་ཡིན་པས་མིག་
བགྲད་མ་ཐུབ་པ་རེད།
“ངས་སེང་རས་ཕྲ་མོས་རལ་སོང་བ་འདི་དག་སྦྱར་ནས་ཁྱེད་ལ་
སྟེར། ཁྱེད་ལ་སྔར་ལས་ལེགས་ཤིང་མཁྲེགས་པོ་ཞིག་ཏུ་བཏང་སྟེ་སྟེར་
ངེས་ཡིན་”ཞེས་ཨ་མས་རལ་བར་གྱུར་བའི་ཤོག་བྱང་དེ་དག་ལས་རལ་
མེད་པའི་དམ་པའི་སྐུ་བརྙན་ལ་ཞིབ་ལྟ་བྱས་ནས་ཁྱོད་ཀྱིས་ལྟོས་དང་།
ཡོད་ཚད་བརླགས་ཟིན། རྙིང་རལ་དུ་འགྱུར་ངེས་ཡིན"ཟེར།
མོས་སྤོ་བོར་སྐད་ཆ་བཤད་པ་ནི་ང་ལ་སློབ་ཁྲིད་བྱེད་དུས་ངས་
བཏོན་པའི་དྲི་བར་ལན་འདེབས་པ་དང་མཚུངས། སྐབས་དེར། སྤོ་བོས་
གློ་བུར་དུ་ལུས་དྲང་མོར་བྱས་ཤིང་གཟབ་ནན་སྒོས་ནང་གོས་དང་སྟོད་
གོར་གྲ་དག་བྱས། གློ་ལུ་ཐེངས་ཤིག་བྱས་ཏེ་གྲེ་བ་བསལ་ནས"ཁྱོད་
ཀྱིས་དེ་རིང་དེ་སྦྱོར་དང་། ང་འགྲོ་ན་ལྷག་མ་དག་ཀྱང་ཁྱེར་འོང"ཟེར།
ཁོ་སྒོའི་ཕྱོགས་སུ་འགྲོ་དུས་སྒོ་ཁར་མ་ཐོན་གོང་ཁ་ཕྱིར་འཁོར་
ནས་མཛུབ་མོ་གུག་འཁྱོག་དེ་ང་ལ་ཀེར་ཏེ“འདི་ལ་གཅར་ན་འོས”ཟེར།
“ཁོར་ངོ་མས་གཅར་དགོས།”ཞེས་ཨ་མས་ཁོ་དང་ཆབས་ཅིག་
དེ་ལྟར་བཤད་ནས་མར་བསྒུར་ཏེ་ང་ལ་ཁྱོད་ཀྱིས་ཅིའི་ཕྱིར་འདི་ལྟར་
བསྒྲུབས་པ་ཡིན་ཟེར།
"ངས་བསམ་གཟས་ནས་དེ་ལྟར་བསྒྲུབས་པ་ཡིན། ཁོས་ཨ་ཕྱིར་
གཅར་ཨེ་ནུས་བལྟ། གཅར་ན་ངས་ཁོའི་སྨ་རའང་འབྲེག་ངེས་ཡིན"
ཨ་ཕྱི་སྰ་ཤཱལ་ཡིས་ཧྲུལ་དུ་གྱུར་པའི་སྟོད་ལྭ་ཕུད་དེ་མགོ་བོ་
གཡུགས་ནས་ཁོང་ཁྲོ་ཆེན་པོས“ཁྱོད་ཀྱིས་གཞན་ལ་མི་བཤད་ཅེས་
ཁས་བླངས་ཡོད་པ་མིན་ནམ་ཟེར། དེ་ནས་མོས་པང་གཅལ་ངོས་སུ་
མཆིལ་ཞགས་ཤིག་འཕངས་ནས“ ཁྱོད་ཀྱི་ལྕེ་སྐྲངས་ནས་འགུལ་ཙམ་
ཡང་བྱེད་མི་ཐུབ”ཅེས་སྡིགས་མོ་བྱས།
ངའི་ཨ་མས་མོར་མིག་གིས་ལྟ་ཙམ་བྱས་ཏེ་ངའི་ཉེ་སར་བཅར་
ནས“ཁོས་མོར་ནམ་དུས་གཅར་བ་རེད”ཅེས་དྲིས།
“བྷ་བྷི་ཝ་ར། ཆོག་གི ཁྱོད་ཀྱིས་འདི་རྩད་གཅོད་བྱེད་པར་ངོ་མི་
ཚའམ། དོན་འདི་ཁྱོད་ལ་འབྲེལ་བ་ཅི་ཡོད།"ཅེས་ཨ་ཕྱི་སྤོ་ལངས་ནས་
དེ་ལྟར་བཤད།
ཨ་མས་མོར་དམ་དུ་འཁྱུད་ནས“ཨ་མ། ཁྱོད་ནི་ངོ་མས་ངའི་ཨ་
མ་བཟང་བོ་རེད”ཟེར།
“ཨ་མ་བཟང་བོ་ཟེར་དོན་ཅི།མྱུར་ཏུ་ང་ཐོངས་ཤིག”
མོ་གཉིས་ཀྱིས་སྐད་ཆ་ཅི་ཡང་མེད་པར་ཕན་ཚུན་ལ་གདོང་
གཏད་ཅིང་ཁུ་སིམ་མེར་ཡུད་ཙམ་འགོར་རྗེས་རང་རང་སར་བུད་སོང་།
སྤོ་བོས་གོམ་སྒྲ་དེ་ཐག་ཐག་ཐག"ཅེས་སྒོ་ཁང་ལས་ཕྱིར་མཆེད་འོང༌།
ཨ་མ་ཕྱིར་ལོག་ནས་ཉིན་འགའ་ལས་མ་འགོར་བར་གྲུང་ཤ་དོད་
པོའི་བུད་མེད་མགྲོན་པོ་སྟེ་དམག་སྤྱིའི་ལྕམ་དང་གྲོགས་པོར་གྱུར་
ནས་ཕལ་ཆེར་མཚན་མོ་རེ་རེར་མགྲོན་པོ་རྣམས་སྡོད་སའི་སྒོ་རའི་
སྔུན་དུ་རྒྱུ་བཞིན་འདུག པེ་ཐེ་ལེན་ཚང་གི་མཛེས་མ་ཚོ་དང་དམག
སྤྱི་རྣམས་རྒྱུན་ཏུ་མཉམ་འཛོམས་བྱུང་ས་དེར་འགྲོ། སྤོ་བོ་དོན་དེར་ཧ་
ཅང་སུན་སྣང་སྐྱེ་ཞིང་ང་ཚོས་ཇ་ཁང་དུ་དགོང་ཟས་གསོལ་དུས་ཁོང་
གིས་ཁེམ་བུས་རྡུང་བཞིན་སྤོ་ལངས་ནས“ཤི་རྒྱུ་དེ་ཚོ་ཡང་མཉམ་དུ་
འཛོམས་འདུག ཁྱོད་ཚོས་ལྟོས་དང་། སང་ཉིན་ནམ་ལངས་རག་བར་
གཉིད་རྒྱུར་རེ་བ་མ་བྱེད"ཟེར།
ཁོས་མྱུར་ཏུ་མགྲོན་པོ་རྣམས་ས་འདི་ནས་གནས་སྤོར་དུ་བཅུག
ཁོ་ཚོ་གནས་སྤར་རྗེས་ཁོས་གང་ནས་བསྐྱལ་འོང་བའང་མ་ཤེས་པར་
ཅ་ལག་སྣ་ཚོགས་འདྲུད་འཁོར་གཉིས་ཙམ་དབོར་ཏེ་མདུན་རའི་ཁང་
བར་བཞག་ལ།སྒོར་ཟྭ་ཆེན་ཞིག་བརྒྱབ།
ཁོས"ང་ཚོར་ཁང་བ་གླ་མཁན་འདི་དག་དགོས་པ་མི་འདུག ང་
རང་ཉིད་ཀྱིས་མགྲོན་བྱས་ཆོག"ཟེར།
དེ་ནས་བཟུང་སྟེ་མགྲོན་པོ་རྣམས་དུས་ཆེན་རེར་སླེབས་ཤིང་རྒྱུན་
ཏུ་འོང་བའི་མགྲོན་པོ་ལ་ཨ་ཕྱིའི་ནུ་མོ་མེ་ཋི་རེ་ན་སིར་གྷེ་ཝི་ན་ཡོད།
མོ་ནི་གཤིས་སྤྱོད་རྩུབ་ཅིང་སྣའི་གཟེངས་མཐོ་བའི་གོས་ལྭ་འཁྲུད་
མཁན་ཞིག་ཡིན། ཁྲ་ཐིག་ཅན་གྱི་གོས་ལྭ་ཞིག་གྱོན་ཞིང་གསེར་
མདོག་གི་མགོ་དཀྲིས་ཤིག་དཀྲིས་ཡོད། མོ་དང་མཉམ་དུ་འོང་བའི་
མོའི་བྱིས་པ་གཉིས་ཡོད་པ་ནི་ཝི་སེ་ལེ་དང་ཝེ་ཁི་ཋིར་ཡིན། ཝ་ཞི་ལ་
ནི་རི་མོ་བ་ཞིག་ཡིན་ཏེ་སྐྲ་རིང་བོ་བཞག་ཡོད་ལ་མི་ལ་མཛའ་ཞིང་
མཐུན། གཤིས་སྤྱོད་སྤྲོ་སྣང་ལྡན་ཞིང་ལུས་ཧྲིལ་བོར་ཐལ་མདོག་གི་
ལྭ་བ་ཞིག་བཀླུབས་འདུག ལྦེ་ཁི་ཋིར་ཡི་མགོ་མདོངས་མདོངས་ཡིན་
ཞིང་ངོ་གདོང་ཕྲ་བར་ནག་ཐིག་ཡོད་པ་དང་། ལུས་ལ་གྱོན་གོས་ཕྲ་ཕྲ་
གྱོན་ཞིང་སྒོ་ཁང་དུ་སླེབས་མ་ཐག་ཁོའི་འཇུར་རྟ་ཡུ་རིང་ཕུད་བཞིན་
ལུའུ་ཧྲེན་ཁ་དང་འདྲ་བར་མིད་པ་བཙིར་ནས“ཡབ་ཆེན་ཨན་ཏྟི་རེའེ།
ཡབ་ཆེན་ཨན་བྷི་རེའེ།”ཞེས་གཞས་བཏང་བྱུང་། རྒྱུས་མེད་ཀྱི་མི་འདི་
དག་གིས་ང་རང་འཇིགས་པར་བྱེད་ལ་ཡ་མཚར་བར་ཡང་བྱེད།
མཉམ་འཛོམས་འདི་ལྟ་བུ་ཐེངས་གཉིས་གསུམ་ཞིག་རོལ་རྗེས།
ཐེངས་རེར་མི་རྣམས་ལ་ཁ་བརྡ་མེད་པ་དང་སུན་སྣང་སྐྱེད་པའི་ཚོར་
སྣང་སྟེར། དེའི་རྗེས་ཀྱི་གཟའ་ཉི་མ་ཞིག་གི་ཉིན་གུང་གསོལ་འདེབས་
ཚར་རྗེས་དུས་ཚོད་འཁོར་ལོ་ལས་མཁན་ཞིག་སླེབས་བྱུང་། སྐབས་
དེར་ཨ་མས་རྙིང་རལ་དུ་གྱུར་བའི་གཙེག་དྲུབ་རི་མོའི་སྟེང་ཤེལ་ཕྲེང་
རྒྱུ་ཞིང་ངས་གམ་དུ་མོར་རོགས་བྱེད་ཀྱིན་ཡོད། གློ་བུར་དུ་ཁང་སྒོ་ཤེད་
ཀྱིས་ཕྱེས་ཏེ་ཨ་ཕྱི་ནང་དུ་འཛུལ་བྱུང་། ངོ་མདོག་དངངས་ཉམས་དང་
བཅས་ཏེ་ཨ་མར་ཕྱོགས་ནས་སྐད་དམའ་མོས་་ཝན་ཁཱ་ཝན་ཁཱ་ཝེར་
རེའེ་ཡ།ཁོ་ཐོན་ཐལ་ཞེས་བོས་པའང་མ་ཤེས།
ཨ་མ་སྔར་གནས་སུ་བསྡད་ནས་སྣང་དོགས་སྤུ་ཙམ་མི་བྱེད་ལ་
འགུལ་ཡང་མི་འགུལ། ཙུང་ཙམ་འགོར་རྗེས་སྒོ་ཕྱེས་བྱུང༌། སྤོ་བོ་སྒོ་
ཁར་འགྲེང་སྟེ་དོན་དག་གལ་ཆེན་ཞིག་དྲིལ་བསྒྲགས་བྱེད་པ་དང་འདྲ་
བར་་བྷ་བྷི་ར་ཝར་ཝ་ར། ལྭ་བ་མྱུར་ཏུ་གོན་ནས་སོང་ཤིག"ཟེར།
ཨ་མ་སྔར་བཞིན་མི་འགུལ་ལ་མགོ་བོའང་མི་དགྱེ་བར་སྐྱོ་བའི་
ངང་ནས“གང་ལ་འགྲོ”ཟེར།
“དཀོན་མཆོག་གི་ཞལ་ངོར་གཟིགས་ཏེ་སོང་ཞིག ཅུང་ཙམ་ལ་
མ་བལྟ། ཁོ་ནི་གཞུང་དྲང་ཞིག་ཡིན་ལ་ཁོའི་ལས་རིགས་དེའི་ནང་གི་
ལག་རྩལ་པ་ཞིག་ཀྱང་རེད། ཨ་ལེག་ཁི་སི་ཡི་ཨ་ཕ་བཟང་བོ་ཞིག་
ཀྱང་བྱེད་ཐུབ”
སྤོ་བོས་སྐད་གདངས་གཟབ་ནན་ཡིན་ལ་ལག་ཟུང་གི་ཤེད་ཀྱིས་
རྩིབ་མ་གཡས་གཡོན་གཉིས་ལ་འཕུར་འཕུར་བྱེད་པ་དང་། དཔུང་
བའི་གྲུ་མོ་རྒྱབ་ཏུ་སྦས་ཤིང་མཚམས་མ་ཆད་པར་འདར་བཞིན་འདུག
དེ་ནི་ཁོས་ལག་ཟུང་བསྲིངས་བསམ་ཡང་དེ་ནུས་ཤུགས་ཡོད་དགུ་
བཏོན་ནས་བཟོད་བསྲན་བྱེད་པ་དང་མཚུངས།
ཨ་མས་ཞི་འཇམ་གྱིས“ངས་ཁྱེད་ལ་བཤད།དེ་ནི་དཔེ་མི་སྲིད”ཟེར།
སྤོ་བོ་མདུན་དུ་གོམ་གང་སྤོས་ནས་ལོང་བ་ཞིག་གིས་འགྲོ་ལམ་
འཚོལ་བ་དང་འདྲ་བར་ལུས་པོ་སྒུར་ཞིང་ལག་ཟུང་བསྲིངས་ནས་སྐད་
འགག་ཞོར་ཞེ་སྡང་གིས་མྱུར་ཏུ་སོང་། ངས་ཁྱོད་ཀྱི་སྐྲ་ནས་བཟུང་སྟེ་
འདྲུད་མི་དགོས་པར་བྱོས"ཟེར།
“ཁྱོད་ཀྱིས་ང་དྲུད་དང་།”ཞེས་ཨ་མ་གློ་བུར་དུ་ཡར་ལངས་ཏེ་སྐད་
མགོ་མཐོན་པོས་ལན་བཏབ། མོའི་ངོ་མདོག་སྐྱ་མདོག་ཏུ་གྱུར་པ་དང་
མིག་ཟུང་བཙུམས་པ་འཇིགས་ཡེར་ཞིང་སྐུད་ལྭ་དང་སྨད་གཡོགས་
དུམ་བུར་གཤགས་ནས་ནང་གོས་མ་གཏོགས་ལྷག་མེད། སྤོ་བོའི་
མདུན་དུ་སོང་ནས“ང་དྲུད་དང"ཟེར།
སྤོ་བོས་ཨ་མར་ཁུ་ཚུར་འཕྱར་ཞིང་གཏུམ་དྲག་གི་སྒོ་ནས་
འཇིགས་སྐད་ཀྱིས་“་བྷ་བྷི་ཝ་ར།གྱོན་གོས་མྱུར་ཏུ་གོན།”ཟེར།
ཨ་མས་ཕར་དེད་དེ་ལག་པ་སྒོའི་ཡུ་བར་འཇུས་ནས“ད་ཆོག་གི
སོང་ཞིག"ཟེར།
སྤོ་བོས་སྐད་ཧ་ཅང་དམའ་མོས་“ངས་ཁྱོད་ལ་དམོད་མོ་བྱེད”ཟེར།
“དེ་ཅི་ཡང་མིན།སོང་ཞིག”ཟེར།
ཨ་མས་སྒོ་ཕྱེས་པ་ན། སྤོ་བོས་གློ་བུར་དུ་པུས་མོ་ས་ལ་བཙུགས་
ཏེ་མོའི་ལྭ་བའི་འདབས་ཁར་འཐམ་ནས་སྐད་དམའ་མོས“བྷ་བྷི་ཝ་ར།
འདི་ལྟར་བཤད་སྲོལ་ཡོད་དམ། ཁྱོད་ཀྱིས་རང་ཉིད་བརླག་ངེས་ཡིན།
ད་མིག་རྫོད་མ་བྱེད"ཟེར།
དེ་ནས་ཁོས་ཡང་ཉམ་ཐག་གི་སྐད་ཀྱིས“རྒན་མོ། རྒན་མོ།"ཞེས་
བོས།
དུས་དེར་ཨ་ཕྱིས་སྒོ་གཏད་ཅིང་ཨ་མའི་སྔུན་བཀག་ནས་ལག་
ཟུང་བར་མེད་དུ་གཡོས་ཏེ་བྱ་མོ་ཞིག་དང་འདྲ་བར་ཨ་མ་ཁང་བའི་
ནང་དུ་བདའ་བཞིན་འདུག་ལ། ལག་པར་སོ་བཏབ་སྟེ་སྐད་དམའ་
མོས་་ཝ་ལི་ཁ། གླེན་པ། ཁྱོད་ཀྱི་འདི་ཅི་རེད། མྱུར་ཏུ་ནང་ལ་སོང་། ངོ་
མས་ངོ་མི་ཚའམ”ཞེས་འཁང་ར་བྱས།
མོས་ཨ་མ་ནང་དུ་ཕུད་འདེད་ཅིག་བྱས་ཏེ་སྒོ་གཏད་པ་དང། དེ་
ནས་མར་བསྒུར་ཏེ་སྤོ་བོ་ཡར་འཐེན་ནས་ལངས་སུ་བཅུག་ཅིང་ལག་
པ་ཅིག་ཤོས་ཀྱི་མཛུབ་མོ་གདོང་ལ་ཀེར་ནས“ཧོན་ལོག་ཁྱོད”ཟེར།
དེ་ནས་སྤོ་བོར་ཕུད་རྒྱག་ཅིག་བྱས་ཏེ་རས་ཀྱི་ཨོ་ལོ་ཞིག་
གཡུགས་པ་དང་འདྲ་བར་འབོལ་ཁྲིའི་ཐོག་ཏུ་གཡུགས་ལ། སྤོ་བོས་ཁ་
གདངས་ཤིང་མགོ་བོ་ཤུགས་ཀྱིས་གཡུག་གིན་འདུག
ཡང་ཨ་ཕྱི་བརྒྱུགས་འོང་ནས་ཨ་མར་་ལྭ་མྱུར་ཏུ་གོན"ཟེར།
ཨ་མ་མདུན་དུ་བསྒུར་ནས་ལྭ་བ་དང་སྨད་གཡོག་ལེན་བཞིན"ང་
ཁོ་ལ་འཕྲད་དུ་མི་འགྲོ། ཨེ་གོ་ཐལ་་ཟེར།
ཨ་ཕྱིས་ང་འབོལ་ཁྲིའི་ཕྱོགས་སུ་ཕུད་འདེད་ཅིག་བྱས་ཏེ་་མྱུར་ཏུ་
ཆུ་ཁྱེར་ཤོག”ཅེས་བཀའ་ཕབ།
མོའི་སྐད་མགོ་དམའ་བས་རྣ་བར་བཤད་པ་དང་འདྲ་ཡང་ཞི་
འཇམ་ཡིན་པས་ལན་ཡང་ལྡོག་མི་ཐུབ།
ངས་སྒོ་ཕྱེས་ཏེ་ཕྱི་རུ་བརྒྱུགས་ནས་སྒོ་ཁང་དུ་འགྲོ་དུས་ཉམ་ཐག་
ཅིང་འགྱུར་ཁུགས་ལྡན་པའི་གོམ་སྒྲ་ཞིག་མདུན་གྱི་གྲལ་ཤར་དེའི་
ཁང་མིག་ལས་གྲག་འོང་ལ། ཨ་མས་རང་ཁང་ལས“ང་སང་ཉིན་འབྲལ་
རྒྱུ་ཡིན།”ཞེས་བཤད་ཀྱིན་པའང་ཐོས་ཐུབ།
ང་ཇ་ཁང་དུ་ཐོན་ཏེ་ཅོག་ཙེའི་འགྲམ་དུ་ཙོག་ནས་བསྡད་ཚེ་རྨི་
ལམ་ཞིག་རྨི་བ་དང་ཀུན་ནས་མཚུངས།
སྤོ་བོ་ངུ་བཞིན་དུ་ངག་ལས་ཤུབ་ཤུབ་སྨྲ་བཞིན་འདུག་པ་དང་ཨ་
ཕྱིས་མཚམས་མི་ཆད་པར་འཁང་ར་བྱེད་བཞིན་འདུག ཡུན་རིང་མ་
འགོར་བར་ཡང་སྒོ་རྒྱག་པའི་སྒྲ་ཞིག་ཐོས་པ་ན་མཐའ་འཁོར་ཡོད་
ཚད་ཁུ་སིམ་མེར་གྱུར་པས་སྐྲག་སྣང་སྐྱེས་ནས་འདུག་མི་བཟོད་པ་
ཞིག་རེད། ངས་ཨ་ཕྱིས་ཆུ་ཁྱེར་ཤོག་ཟེར་བ་དྲན་ཏེ་ཆུ་ཟངས་ཐོམ་
གང་ཁྱེར་ནས་ཕྱིར་ལོག་དུས་སྒོ་ཁང་ནས་ཏག་ཏག་མདུན་གྱི་ཁང་
མིག་ལས་འོང་བའི་དུས་ཚོད་ལས་མཁན་དང་འཕྲད་བྱུང་། ཁོས་མགོ་
བོ་ཐུར་དུ་འཕྱང་ཞིང་ལག་ནས་ཀོ་བའི་ཞྭ་མོ་བར་མེད་དུ་མཉེ་ཞིང་
གྲེ་བ་བསལ་བཞིན་འདུག ཨ་ཕྱིའི་ལག་ཟུང་སྒོ་དཀྱིལ་དུ་ཁེན་ནས་
མར་སྒུར་སྒུར་གྱིས་ཁོའི་རྒྱབ་ཀྱི་དངོས་པོ་ལ་ལྟ་བཞིན་སྐད་དམའ་
མོས"ཁྱོད་ཀྱིས་ཀྱང་ཤེས་གསལ། བཙན་དང་ཨུ་ཚུགས་བྱས་ན་ཡག་
པོ་མི་འདུག"ཟེར།
ཁོ་སྒོ་ཁར་ཐོགས་ནས་མདུན་དུ་འཆལ་ཙམ་གྱིས་ར་སྐོར་ནང་དུ་
འཆལ་འོང་། ཨ་ཕྱིས་བྲང་ཁར་རྒྱ་གྲམ་གྱི་ཕྱག་རྒྱ་ཞིག་བྱས་ནས་ལུས་
པོ་འདར་སིག་སིག་བྱེད། ཡང་སྙིང་ངུ་བའམ་དགོད་པ་གང་བྱེད་རྒྱུའང་
ཆ་མི་འཚལ་བར་གྱུར་འདུག
ང་མདུན་དུ་བརྒྱུགས་སོང་ནས“ཅི་བྱུང་སོང”ཞེས་ཨ་ཕྱིར་དྲིས།
ཨ་ཕྱིས་ལག་སྟོབ་ཀྱིས་ངའི་བསྣམས་པའི་ཐོམ་བུ་འཕྲོག་པ་ན
ངའི་རྐང་བར་ཆུ་གཏོར་བྱུང་། “ཁྱོད་གང་ལ་ཆུ་ལེན་དུ་སོང་བ་ཡིན།
མྱུར་ཏུ་སྒོ་རྒྱོབ”ཅེས་བཤད་རྗེས་མོ་རང་ངའི་ཨ་མའི་ཁང་བར་འཛུལ་
སོང་། ང་ཡང་ཕྱིར་ཇ་ཁང་དུ་ལོག་ནས་མོ་གཉིས་ཀྱིས་སྐད་དམའ་
མོས་ཁ་བརྡ་བྱེད་པར་ཉན་ཞིང་། བར་མེད་དུ་དབུགས་རིང་འཐེན་པ་
ནི་ནུས་ཤུགས་ཡོད་དགུས་དངོས་པོ་ལྗིད་མོ་ཞིག་གནས་སྤོར་བ་དང་
ཡོངས་སུ་མཚུངས།
གནམ་གཤིས་དྭངས་ཤིང་མཁའ་དབུགས་གཙང་ལ་རླུང་བུ་དལ་
གྱིས་རྒྱུ། དགུན་ཁའི་ཉི་འོད་འཁྱག་དར་མེ་ཏོག་ཆགས་པའི་སྒེའུ་ཁུང་
གཉིས་བརྟོལ་ཏེ་ནང་དུ་གསེག་འཕྲོ་བྱས་འདུག གུང་ཟས་གསོལ་བར་
གྲ་སྒྲིག་བྱས་པའི་ཅོག་ཙེའི་ཐོག་ཏུ་འོད་ལམ་ལམ་འཕྲོ་བའི་གཤའ་
སྡེར་བསྒྲིགས་ཡོད་ལ། མདོག་དམར་སྨུག་གི་ཁོ་ཝ་སིའི་ཤེལ་དམ་
ཆེན་པོ་དང་སྤོ་བོར་ཆེད་དུ་གྲ་སྒྲིག་བགྱིས་པའི་ཤེལ་དམ་དུ་ཀུའོ་
ཀུང་རྩྭ་དང་ཅིན་སི་ཁམ་བུ་བསྙལ་པའི་མདོག་ལྗང་ནག་ཅན་གྱི་ཧྥུ་
ཐེ་ཅ་ཆང་གིས་གཏམས་འདུག སྒེའུ་ཁུང་ཤེལ་ངོས་ཀྱི་འཁྱག་དར་ཞུ་
བ་ལས་ཉེ་འགྲམ་གྱི་ཁང་ཐོག་ཏུ་དྭངས་གཙང་ཁ་བས་གཡོགས་པ་
མཐོང་ཞིང་དེས་མིག་དབང་ཅིག་ཅར་དུ་འཕྲོག་ངེས། ཕྱིའི་རྩིག་པའི་ཀ་
བ་དང་འཇོལ་མོའི་ཚང་ཡོད་ཚད་དངུལ་མདོག་གི་ཁ་བས་གཡོགས
འདུག་པ་ནི་འོད་ཆེམ་ཆེམ་འཕྲོ་བའི་མགོ་དཀྲིས་ཞྭ་མོ་ཞིག་བཀླུབས་
པ་དང་གཉིས་སུ་མ་མཆིས། ཉི་འོད་སྒེའུ་ཁུང་དྲ་མིག་ཏུ་བཀལ་བའི་
བྱའི་གཟེབ་རྒྱ་རུ་འཕྲོས་འདུག ངའི་བྱེའུ་ཆུང་ཚོས་གླུ་ལེན་ཞིང་གར་
དུ་རྩེན། དྲོ་སྐྱིད་ཀྱི་བྱེའུ་སེར་དང་བྱེའུ་སྐྱས་ཀྱ་ཀྱུར་གྱི་སྐད་སྙན་སྒྲོག་
ཅིང་། དེ་ལས་ཀྱང་སྙན་འཇེབས་ལྡན་པ་ཞིག་བགྲང་ཚེ་གསེར་བྱེའུ་
ཡི་སྐད་ཡིན། ཡིན་ཡང་། ཉི་འོད་ལམ་ལམ་འཕྲོ་བའི་ཉིན་འདི་དག་
དང་བྱེའུའི་ཚོགས་ཀྱིས་སྐད་སྙན་སྒྲོག་པ་འདི་ཙམ་གྱིས་མི་རྣམས་
ཀྱི་འདོད་བློ་ག་ལ་ཚིམས། ཉིན་འདིར་སྙིང་བོ་མི་འདུག ཡོད་ཚད་ལ་
སྙིང་བོ་སྤུ་ཙམ་ཡང་མི་འདུག ངས་བྱེའུ་ཆུང་ཚོ་གཟེབ་རྒྱ་ལས་ཐར་
དུ་འཇུག་འདོད་དེ་གཟེབ་རྒྱ་མར་བླངས། དུས་དེར་ཨ་ཕྱི་བྲེལ་འཚུབ་
ཀྱིས་བརྒྱུགས་འོང་སྟེ་ལག་གཉིས་ཀྱིས་སྐེད་པ་བརྡུངས་ནས་ཐབ་ཚང་
གི་ཕྱོགས་སུ་རྒྱུག་བཞིན་སྡིགས་མོ་བྱས།
“འཆི་རྒྱུ་ཁྱོད།དེ་བྱས་ན་རྒྱུ་འབྲས་འཁོར་ངེས།ཨ།ང་ཧོན་ཇེ་ལོག་
ནས་ཇེ་ལོག་རེད།”
མོས་ཤ་བག་ལེབ་ཅིག་ཐབ་ཁུང་ནས་ཕྱིར་བཏོན་ཏེ་ལག་མཛུབ་
ཀྱིས་ལན་འགའ་སྤྲུགས། དབུགས་རྔམ་རྔམ་གྱིས་མཆིལ་ཞག་ཅིག་
འཕངས་ནས“ཚིག་སོང་། ད་ཨེ་སྲལ་གི ཨ་ལ་ལ། ཁྱོད་ཚོ་འདྲེ་རྒན་
འདི་དག ཁྱོད་ཚོ་ཚང་མ་ཤ་ཉོག་རུས་ཉོག་ཏུ་བཏང་འགྲོ། ཁྱོད་ལ་ལྟོས་
དང་། མིག་ཆེ་རུ་བགྲད་ནས་ཅི་བྱེད་འདོད་པ་ཡིན། འུག་པ་ཞིག་དང་
འདྲ། ཁྱོད་ཚོ་རྫ་ཁོག་ཆག་རལ་ཞིག་ཏུ་བརྩིས་ཏེ་ཉོག་རལ་དུ་བཏང་
འགྲོ"ཟེར།
བཤད་ཀྱིན་བཤད་ཀྱིན་མོ་ངུས་བྱུང༌། དབུགས་རྔུབ་ལེན་གྱིས་
ཚིག་ཟིན་པའི་ཤ་བག་ལེབ་དེ་ཕར་སྐོར་ཚུར་སྐོར་བྱེད་བཞིན་ལག་
མཛུབ་ཀྱིས་ཤུན་ལྤགས་སྤྲུགས་པ་དང་མིག་ཆུ་བར་མེད་ངང་ཤ་བག་
ལེབ་ཀྱི་ཐོག་ཏུ་ཟགས།
དུས་དེར། སྤོ་བོ་དང་ངའི་ཨ་མ་ནང་དུ་འཛུལ་འོངས། ཨ་ཕྱིས་ཤ་
བག་ལེབ་དེ་ཅོག་ཙེ་སྟེང་དུ་གཡུགས་པ་ན་སྡེར་མ་བསྒུལ་ཏེ་འདར་
བར་བྱས་སོང་།
“ལྟོས།ཚིག་ནས་འདི་འདྲར་གྱུར་འདུགཚང་མ་ཁྱོད་ཚོས་མི་ལས་
དགུ་ལས་བྱས་པས་ལན།ཁྱོད་ཚོ་ཤི་ཡང་རོ་འཇུག་ས་མེད"ཟེར།
ཨ་མ་དགོད་ཙམ་གྱིས་ཨ་ཕྱིར་འཁྱུད་དེ་ཞི་འཇམ་དང་སྐད་
དམའ་མོས་མོར་སེམས་གསོ་བྱས་ནས་སྤོ་ཞི་བར་བྱས། སྤོ་བོ་བློ་ཕམ་
ཡིད་ཆད་ཀྱིས་གསོལ་ལྕོག་གི་མདུན་དུ་བསྡད་དེ་གསོལ་རས་སྐེ་རུ་
དཀྲིས་ནས་ཆིག་ལབ་ཅི་ཞིག་བྱེད་པ་མི་ཤེས། ཁོང་གི་མིག་ཟུང་གཉིས་
པོ་ཉི་འོད་ཀྱི་འོག་ན་དམ་པོར་བཙིམས་ཤིང་མིག་ཀོང་ཆེ་རུ་འབུར་
འདུག"ཆོག་གི ཆོག་གི སྐྱོན་ཆེན་པོ་མི་འདུག ཤ་བག་ལེབ་ཀྱི་བྲོ་བ་
ཞིམ་པོ་དེ་ང་ཚོས་མྱངས་མ་མྱོང་བ་མ་རེད། དཀོན་མཆོག་ནི་སྤོ་ཐུང་
ཞིག་ཡིན། ཁྱོད་ཀྱིས་སྐར་མ་འགའ་ལ་བཟོས་པའི་ནག་ཉེས་དེར་ཁོང་
གིས་ཁྱོད་ལ་ལོ་འགའི་རིང་རྣམ་སྨིན་འཁོར་དུ་འཇུག ཁོང་གིས་ཁྱོད་
བདེ་བར་འདུག་ཏུ་མི་འཇུག ཝེར་རེའེ་ཡ། མར་སྡོད་དང༌། ཆོག་གི
མར་སྡོད་ལ་ཟ་མ་ཟོ་ཟེར།
ཁོ་ལ་སྨྱོ་ནད་ཡོད་པ་དང་འདྲ་བར་དཀོན་མཆོག་ལ་མཚམས་
མི་ཆད་པར་ཁ་བརྡ་བྱེད། བཤད་ཀྱིན་བཤད་ཀྱིན་དཀོན་མཆོག་གི་
གོང་མ་ཡ་ཧ་ལ་རྒྱབ་འགལ་བྱེད། ཕ་ཞིག་གི་ངོས་ཐད་ཀྱི་སྡུག་བསྔལ་
གླེང་། དུས་དེར་ཨ་ཕྱི་སྤོ་ལངས་ནས་ཁོའི་བཤད་མཚམས་བཅད་
དེ་་ཁྱོད་ཀྱིས་ཡང་ནས་ཡང་དུ་ཉོག་བཤད་ཅི་བྱེད་ཀྱིན་ཡོད། མྱུར་ཏུ་ཟ་
མ་ཟོ”ཟེར།
ཨ་མས་དུས་ངེས་མེད་དུ་ཀུ་རེ་རྩེ་ཞིང་གདོང་ལ་དགའ་བའི་
འཛུམ་གྱིས་ཁེངས་འདུག
“ཁྱོད་དེ་རིང་སྐྲག་ཏུ་བཅུག་སོང་ངམ།"ཞེས་ཨ་མས་ང་ལ་དཔུང་
བའི་གྲུ་མོས་ཕུད་རྒྱག་ཅིག་བྱས་ནས་དྲིས།
མེད། དེ་དུས་ང་ལ་ཚོར་སྣང་ཙམ་ཡང་མེད་ཀྱང་། ད་ལྟ་བདག་
སེམས་མི་སྐྱིད་པར་གྱུར་ཏེ་ཡོད་ཚད་དང་ལེན་བྱེད་ཐབས་བྲལ།
ཁོ་ཚོས་རྒྱུན་ལྡན་གྱི་དུས་ཆེན་ཞིག་རོལ་བ་དང་འདྲ་བར་ཟ་མ་
འདི་དུས་ཡུན་རིང་བོ་ཞིག་ལ་བཟས་ཤིང་ཟོས་པའང་ཧ་ཅང་མང་། དེ་
ནི་ཁོ་ཚོས་དུས་ཚོད་ཕྱེད་ཀའི་སྔོན་ལ་ཁ་རྩོད་སྣ་ཚོགས་བྱས་པ་དང་
ལག་འགུལ་ནས་རྡུང་རེས་བྱེད་གྲབས་བྱས་པ། ངོ་གདོང་མཆི་མས་
ཁེངས་པ་དང་ངུ་ཤུམ་བྱས་པའི་དོན་དེ་བརྗེད་དུ་འཇུག་པ་དང་ཡང་
མཚུངས། ཡིན་ཡང་ཅི་ཡིན་མི་ཤེས་ཏེ་ཁོ་ཚོའི་བྱ་སྤྱོད་དེ་དོན་དངོས་
ཤིག་ཡིན་པ་སུས་ཀྱང་དཔག་པར་མི་ནུས། ཁོ་ཚོའི་མིག་ཆུ་ཕུད་པ་
ཉུང༌། ཁོ་ཚོའི་མིག་ཆུ་དང་རྩོད་གླེང་སོགས་འདྲ་མིན་སྣ་ཚོགས་ཀྱིས་
ཕན་ཚུན་ལ་མནར་གཅོད་བྱས་ཏེ་སྤྱིར་བཏང་གི་དོན་ཆུང་དག་ཀྱང་
སླེབས་པ་མྱུར་ཞིང་སོང་བའང་སྐྱེན། དེ་བས་ང་ལ་སྔ་མོ་ནས་གོམས་
ལོབས་སུ་གྱུར་ཏེ་སྤྲོ་སྣང་དང་མཚར་སྣང་། སྐྱོ་སྣང་ཅུང་ཙམ་ཡང་
འདྲེན་མི་ནུས།
དོན་དེ་འདས་ནས་ཡུན་རིང་འགོར་རྗེས་ངས་ད་གཟོད་གསལ་
བོར་རྟོགས་བྱུང་། དེ་ནི་མི་རྣམས་ཀྱི་འཚོ་བ་དབུལ་ཞིང་དཀའ་ཚེགས་
ལྡན་པས་ཡིན། ཨུ་རུ་སུའི་མིའམ་བྱིས་བློ་དང་འདྲ་བའི་མང་པོ་ཞིག་
གིས་སྤྲོ་སྣང་བསྣམས་ནས་སྐྱོ་ངལ་གྱིས་ཀུ་རེ་དང་བཞད་གད་སློང་
ཞིང་རླུང་རྟ་ཉམས་པའི་མིའི་སླད་དུ་ངོ་མི་ཚའོ། །
མུ་མེད་འཛད་མཐའ་བྲལ་བའི་སྡུག་བསྔལ་གྱི་ལོ་ཟླ་རུ། སྐྱོ་སྡུག་
དུས་སྟོན་དུ་གྱུར་ཅིང་འཁྲུག་རྩོད་ཀུ་རེ་རུ་གྲུབ་པ་དང་། སྟོང་སང་སང་
གི་ངོ་གདོང་དུ་འདུག་པའི་གཉེར་རིས་དང་རྨ་ཁ་རྒྱན་དུ་གྱུར་འདུག། །།

ཁག་གཉིས་པ།

ངས་ནམ་རྒྱུན་རང་གི་བྱིས་དུས་ནི་སྦྲང་ཚང་ཞིག་ལ་དཔེར་
བླངས་པ་ཡིན། ཕལ་པའི་མི་ཚོགས་ནི་སྦྲང་མ་ཞིག་དང་འདྲ་བར་
དེ་ཚོས་རང་རང་རང་གི་ཤེས་བྱ་དང་འཚོ་བའི་མྱོང་བ་མ་ལུས་སྦྲང་རྩི་རུ་
བསམ་ཏེ་སྦྲང་ཚང་དུ་སྐྱེལ་བཞིན་འདུག ཁོ་ཚོར་ཕངས་སེམས་ཅི་
ཡང་མེད་པར་ག་ས་གང་ནས་ངའི་རྣམ་ཤེས་ལ་སྟོབས་ཤུགས་བསྩལ་
སོང་།

ལེའུ་དང་བོ།

དོན་དེ་འདས་པ་ནས། གློ་བུར་དུ་ཨ་མར་བློ་སྟོབས་འཕེལ་ཞིང་
འགྱུར་མེད་ཀྱི་སྒལ་ཚིགས་དྲང་བོར་བསྲིངས་ཏེ་ཁྱིམ་གྱི་བདག་མོར་
གྱུར་ལ་སྤོ་བོར་ཀུན་གྱིས་སྣང་དོགས་མི་བྱེད། ཁོང་ནི་སྔོན་དང་མི་འདྲ་
བར་དུས་རྒྱུན་སེམས་ཁྲལ་ཆེན་པོ་བྱས་ཏེ་སྐད་ཆ་ཚིག་གཅིག་ཀྱང་མི་
སྨྲ༑
ཁོང་གིས་ཨ་མར་སྐད་ཆ་བཤད་དུས་ངག་ཇེ་འཇམ་དུ་གྱུར་ཡོད་
ལ་སྐད་ཆའང་ཇེ་ཉུང་དུ་གྱུར་ཡོད་པར་མ་ཟད། ཨ་མའི་སྐད་ཆར་
སེམས་ཀྱིས་ཉན་ཞིང་ཨ་ཁུ་ཆེ་བ་པི་ཏིག་དང་འདྲ་བར་མིག་ལས་འོད་
འཁྱུག་ཅིང་ལག་པ་གཡུགས་ཏེ་་བཟང་གི ཁྱོད་ཀྱིས་ཇི་ལྟར་བསྒྲུབ་
འདོད་ན་དེ་ལྟར་སྒྲུབས"ཞེས་ཆིག་ལབ་རྫོགས་མེད་ཅིག་བཤད།
ཉིན་ཞིག་ལ། ཨ་མ་འགྲམ་གྱི་ཁང་མིག་ཏུ་སོང་ནས་ཡུན་རིང་
མ་འགོར་བར་གསེར་སྐུད་ཀྱིས་གཙགས་པའི་ཕྱུ་པ་སྔོན་པོ་ཞིག་
བཀླུབས་ཤིང་མགོ་ལ་མུ་ཏིག་གིས་བརྒྱན་པའི་ཞྭ་མོ་ཞིག་གྱོན་ནས་
ཕྱིར་སླེབས་ཏེ། སྤོ་བོར་གུས་ཉམས་ཀྱིས་སྒུར་ཙམ་བྱས་ཏེ“ཡབ་ཆེན་
ལགས། ཡག་པོ་འདུག་གམ"ཟེར།
སྤོ་བོས་གྲེ་བ་བསལ་ཙམ་བྱས་པ་དང་ལུས་ལ་གཟི་ཉམས་ཀྱིས་
ཁེངས་ཤིང་ལག་ཟུང་ཕྱེས་ནས་མཛུབ་མོ་འདར་ཙམ་གྱིས་མོར་སྐོར་
བ་ཐེངས་གཅིག་བྱས་ཏེ“ཨ་ཧ། བྷ་བྷི་ཝ་ར། གལ་ཏེ་ཁྱོད་ལ་སྒོར་མོ་
མང་པོ་ཞིག་ཡོད་ན་མཐའ་འཁོར་གྱི་མི་ཚང་མ་ཡང་མི་བཟང་ཏག་
ཏག་ཡིན་ངེས……"ཞེས་ནང་དོན་མི་གསལ་བའི་རྨི་བཤད་ལྟ་བུ་ཞིག་
བརྗོད།
ད་ལྟ་ཨ་མ་མདུན་གྱི་ཁང་བའི་ཁང་ཚན་གཉིས་སུ་འདུག་ལ་དེར་
རྒྱུན་ཏུ་མགྲོན་པོ་འོང་། དེ་ལས་འོང་བ་མང་ཤོས་ནི་མེ་ཁི་སེ་མོ་ཝིམ་
ཁི་སེམ་ས་ཧྥ་ཋེ་ཝེ་ཆིའི་སྤུན་ཏེ། པི་ཏིག་ཟེར་བ་གཟུགས་རིང་ཞིང་ཕོ་
སྒོ་ཡོད་པའི་དམག་དཔོན་ཞིག་ཡིན་པ་དང་། ཁོས་སྐྱ་མདོག་གི་སྨ་ར་
མང་པོ་བསྐྱུར་ཞིང་མིག་མདངས་སྔོན་པོ་ཅན་ཞིག་ཡིན། ངས་སྐུ་དྲག་
རྒན་པ་དེར་མཆིལ་ཞག་ཅིག་འཕངས་པ་ན་སྤོ་བོས་ཁོའི་མདུན་ནས་
ང་ལ་གཅར་རྡུང་ཐེངས་ཤིག་བྱས། ཅིག་ཤོས་ཏེ་ཡུའུ་ལྗེན་ཟེར་བ་ཡང་
གཟུགས་རིང་ཞིང་སྒྱིད་པ་ཕྲ་ལ་ངོ་མདོག་སྐྱ་བོར་འདུག སྨ་ར་ནག་
པོ་བསྐྱུར་ཞིང་ཁོའི་མིག་ཆེན་པོ་དེ་ཤིང་ཏོག་ལི་ཙི་ཞིག་དང་མཚུངས།
ཁོས་ལས་གོས་ལྗང་སྐྱ་ཞིག་གྱོན་པའི་སྒྲོག་གུ་ནི་སེར་པོ་གསེར་གྱི་
མདོག་ཡིན་ཞིང་ཕྲག་ཞེང་ཕྲ་མོར་གསེར་གྱི་སྡེབ་སྒྲིག་ཡི་གེ་སྤྲས་
འདུག ཁོང་གིས་རྒྱུན་ཏུ་བྲེལ་རྟབ་ཀྱིས་མགོ་གཡུགས་ཤིང་གཟེངས་
མཐོ་ལ་སྙོམ་ཡང་སྙོམ་པའི་ཐོད་པར་འཁྱིལ་བའི་སྐྲ་ལོ་མདུན་ནས་
ལྟག་པར་གཡུག་གིན་འདུག ཁོ་དཀྱེལ་ཡངས་ཀྱིས་དགོད་ཙམ་བྱས་
ཏེ་བསྟུད་མར་སྐད་དམའ་མོས་དོན་ཅི་ཞིག་བཤད་ནའང་རྒྱུན་ཏུ་མི་
རྣམས་དགའ་བར་བྱེད་པའི་གཏམ་སྟེ“ངས་ཇི་ལྟར་བསམ་པ་ཁྱོད་ཚོ་
ལ་བརྗོད་དགོས་སམ ……"ཞེས་པ་སོགས་ཀྱིས་མགོ་རྩོམ་པར་བྱེད།
“ཝི་སེ་ལེ་ཆི་ཡུའུ་ལྗེན་ཝི་སེ་ལོ་ཝེ་ཆི། ཁྱོད་ད་དུང་བྱིས་པ་ཞིག་
རེད།དགོངས་པ་མ་ཚོམས...."ཞེས་ཨ་མས་མིག་ཟུམ་ནས་བགད་དེ་
རྒྱུན་པར་ཁོའི་ཚིག་མཚམས་གཅོད།
དམག་དཔོན་དེས་ལག་པ་ཆེན་པོས་རང་གི་པུས་མོར་རྡེག་
བཞིན་སྐད་སྒྲ་མཐོན་པོས“ཁོ་བྱིས་པ་ཞིག་ཡིན་ནམ ……"ཟེར།
ཡེ་ཤེའུ་འཁྲུངས་སྐར་གྱི་གནང་བའི་དུས་མཚམས་དགའ་སྤྲོ་དང་
འདུ་འཛིའི་ངང་ནས་རོལ་སོང་། ཉིན་རྒྱུན་གྱི་མཚན་མོར་ཨ་མ་ཡོད་
ས་དེར་མཛེས་སྤྲས་ལྭ་བ་གོན་མཁན་ཡོད་ལ། མོས་ཀྱང་རང་ལ་རྒྱན་
གྱིས་སྤྲས་པ་དེ་ཀུན་ལས་མཛེས་ཤིང་མགྲོན་པོ་རྣམས་དང་ལྷན་དུ་
སྒོའི་ཕྱི་རུ་འགྲོ།
ནམ་རྒྱུན་མོ་ཁྲ་ཁྲ་རིག་རིག་གི་མགྲོན་པོ་རྣམས་དང་ལྷན་དུ་
སྒོའི་ཕྱི་རུ་ཆས་པ་ན། ཁང་བ་ནི་ས་འོག་ཏུ་ནུབ་པ་དང་འདྲ་བར་ག་
ས་གང་དུ་འཇམ་ཅག་གེར་འདུག་ལ་བདེ་སྣང་མེད་ཅིང་ཁུ་སིམ་མེར་
གྱུར། ཨ་ཕྱི་ནི་ངང་བ་ལོ་ལོན་ཞིག་དང་འདྲ་བར་ཁང་མིག་རེ་རེར་
སྐོར་བ་བྱས་ཏེ་དངོས་པོ་ཡོད་ཚད་ལ་བདག་གཉེར་བྱེད། སྤོ་བོ་ལངས་
ནས་རྒྱབ་ཐབ་ཀ་དྲོན་མོའི་སོ་ཕག་དཀར་རྩི་མ་ལ་བསྙེས་ཏེ་བཟང་པོ་
འདུག ཧ་ཅང་བཟང་།.....དོན་གྱིས་བྱས་རྗེས་ག་འདྲ་འཇོག་པར་ང་
ཚོས་ཡུན་གྱིས་བལྟ།…...."ཞེས་ཆིག་ལབ་བྱེད།
ཡེ་ཤེའུ་འཁྲུངས་སྐར་ལ་རོལ་རྗེས། ཨ་མས་ང་དང་ཨ་ཞང་མེ་
ཁིལ་ཚང་གི་སྰ་ཤཱ་ངེད་གཉིས་སློབ་གྲྭར་བསྐྱལ། སཱ་ཤཱའི་ཨ་ཕས་བསྐྱར་
དུ་གཉེན་བསྒྲིགས་རྗེས་མ་ཡར་དེ་བུ་ཚབ་ཁོ་ལ་སྡང་ཞིང་གཅར་རྡུང་
བྱེད། ཨ་ཕྱིས་ཞུ་བ་བྱས་མཐར་སྤོ་བོས་ད་གཟོད་སཱ་ཤཱ་ཁྱིམ་དུ་བསུས།
ང་ཚོ་ཟླ་ངོ་གཅིག་གི་སློབ་ཁྲིད་ལ་ཞུགས་རྗེས་སློབ་གྲྭའི་ནང་ནས་ང་
ཚོར་ཁྲིད་པ་དག་ལས་ངས་སེམས་སུ་གནས་པ་ནི། གཞན་གྱིས་ཁྱོད་
ལ“རུས་ཅི་ཡིན།”ཞེས་འདྲི་དུས་ལན་སྟབས་བདེས“ཕ་ཡེ་ཤི་ཁོ་ཝི"ཞེས་
འདེབས་མི་རུང་བར་་ངའི་རུས་ནི་ཕ་ཡེ་ཤི་ཁོ་ཝི་ཡིན།”ཞེས་བཤད་
དགོས་པ་དེ་ཡིན།
གཞན་དགེ་རྒན་ལ་་སྤུན་ཟླ། ང་ལ་སྐད་ལོག་མ་བྱེད། ང་ཁྱོད་ལ་མི་
སྐྲག”ཅེས་ཀྱང་བཤད་མི་རུང་།
ང་ཅུང་མ་འགོར་བར་སློབ་གྲྭ་འགྲོ་རྒྱུར་མི་དགའ་བར་གྱུར། མ་
སྤུན་ཕུ་བོ་སོང་མ་ཐག་གི་ཉིན་འགའི་རིང་ཧ་ཅང་ཡིད་ཚིམ་པར་འདུག
དེ་ནི་ཁོས་ལས་སླ་མོའི་ངང་འགྲོ་རོགས་ཤིག་རྙེད་པས་ཡིན་ཡང་། ཉིན་
ཞིག་ཁོ་རང་སློབ་ཁྲིད་སྐབས་གཉིད་ནས་རྨི་ལམ་ལས་སྐྲག་ནས“ངས་
མི་བསྒྲུབ་ཞེས་འུར་བརྒྱབ་བྱུང་།
ཁོ་རང་བོས་ནས་གཉིད་ལས་སད་རྗེས་གཙང་སྤྱོད་ཁང་དུ་སོང་
བ་ན་སློབ་གྲོགས་རྣམས་ཀྱིས་ཁོ་ལ་འཕྱ་སྨོད་དྲག་པོ་ཐེངས་ཤིག་བྱས།
ཕྱི་ཉིན་ང་ཚོ་སློབ་གྲྭར་འགྲོ་དུས་རྩྭ་སྐྱའི་ཐང་ཆེན་གྱི་གྲོག་རོང་དུ་ཐོན་
རྗེས་ཁོ་རང་བསྡད་དེ“ཁྱོད་སོང་། ང་མི་འགྲོ། ང་འགྲོ་བ་ལས་འཆམ་
འཆམ་དུ་སོང་ན་སྐྱིད"ཟེར།
ཁོ་ཙོག་པོར་བསྡད་དེ་གཟབ་གཟབ་ཀྱིས་དཔེ་ཁུག་ཁངས་ནང་དུ་
སྦས་ཏེ་བུད་སོང་། འདི་ནི་སྤྱི་ཟླ་དང་བོའི་ནང་གི་གནམ་གཤིས་དྭངས་
པའི་ཉིན་མོ་ཞིག་སྟེ་ག་ས་ཀུན་ཏུ་དངུལ་མདོག་གི་ཉི་འོད་འཕྲོས་
འདུག ང་རང་མ་སྤུན་ཕུ་བོ་ལ་ཧ་ཅང་སྨོན་ཡང་དེ་རུ་མ་བསྡད་པར་
སྔར་བཞིན་སློབ་གྲྭར་སོང་། དེ་ནི་ངས་ཨ་མར་སྤོ་བསླང་མ་འདོད་
པས་ཡིན། སཱ་ཤཱས་སྦེད་པའི་དཔེ་ཆ་མེད་ཁོ་ཐག་ཡིན། དེའི་ཕྱི་ཉིན་ཁོ་
རང་སློབ་གྲྭར་མི་འགྲོ་བའི་གནས་ལུགས་འོས་འཚམ་ཞིག་འདུག ཉིན་
གསུམ་པར་སྤོ་བོས་ཁོའི་སྤྱོད་སྟངས་དེ་རྟོགས་ནས་ང་ཚོར་འདྲི་ཞིབ་
བྱས། ཇ་ཁང་གི་ཅོག་ཙེའི་རྒྱབ་ཏུ་སྤོ་བོ་བསྡད་འདུག ཨ་ཕྱི་དང་ཨ་མ།
ཁོ་ཚོས་ང་ཚོར་འདྲི་ཞིབ་བྱས། ད་དུང་ངའི་སེམས་སུ་གནས་པ་ནི་སཱ་
ཤཱས་སྤོ་བོའི་དྲི་བར་ལན་ཇི་ལྟར་བཏབ་པ་སྟེ།
“ཁྱོད་ཅིའི་ཕྱིར་སློབ་གྲྭར་མ་སོང་བ་ཡིན།”
“ངས་སློབ་གྲྭ་གང་དུ་ཡོད་པ་བརྗེད་སོང་།"
“བརྗེད་སོང་ངམ།”
“རེད་ཡ། ངས་ཉིན་ཕྱེད་ལ་བཙལ།……………”
“ཁྱོད་ཀྱིས་ཨ་ལེག་ཁི་སིའི་རྗེས་འདེད་མི་ཤེས་སམ། ཁོས་ཤེས་
ངེས།”
“ངས་ཁོ་བོར་ཟིན།”
“ཨ་ལེག་ཁི་སི་བོར་སོང་ངམ།"
“རེད་ཡ།”
“ཇི་ལྟར་བོར་སོང་བ་རེད།”
སཱ་ཤཱས་འདང་ཞིག་བརྒྱབ་ཅིང་དབུགས་ཤིག་རྔུབ་ནས"དུས་དེར་
བུ་ཡུག་འཚུབ་སྟེ་ཅི་ཡང་མི་རིག”ཅེས་བཤད།
ཚང་མ་བགད་སོང་། དེ་ནི་ཉིན་དེར་གནམ་གཤིས་དྭངས་ཤིང་
འཇམ་པས་ཡིན། སཱ་ཤཱ་ཡང་གཟབ་ནན་གྱིས་དགོད་ཙམ་བྱས། ཨ་
ཕྱིས་སོ་གཙུགས་ཤིང་ངོ་གནག་ནས“ཁྱོད་ཀྱིས་ཁོའི་ལག་པས་འཐེན་
ནས་སྐེད་པར་འཐམ་མི་ཤེས་སམ”ཞེས་དྲིས།
“ངས་ཁོའི་ལག་པས་འཐེན་ཡང་རླུང་གིས་ང་ཚོ་སོ་སོར་བཀྱེད་
སོང"ཞེས་སྐྭ་ཤཱས་འགྲེལ་བཤད་བྱས།
ཁོས་སྒྱིད་ལུག་དང་རེ་ཆད་ཀྱིས་བཤད་རྒྱུར། ངས་ཁོའི་རྫུན་
གཏམ་ཆལ་ཆོལ་ལ་ཉན་ན་ངོ་ཚ་བར་སྣང་། ཁོའི་ཨུ་ཚུགས་དེས་ང་ཡ་
མཚར་བར་བྱས་སོང་།
ང་ཚོར་འགྲམ་ལྕག་ཐེངས་ཤིག་གཞུས་རྗེས་སྐྱེལ་མཁན་ཞིག་
གླས། དེ་ནི་རྒན་པ་ཞིག་ཡིན་ལ་སྔོན་ཆད་མེ་གསོད་པ་བྱས་མྱོང་ཞིང་
དཔུང་བ་གཅིག་བཅད་འདུག ཁོའི་འགན་ཁུར་ནི་སཱ་ཤཱར་ལྟ་རྟོག་བྱས་
ཏེ་སློབ་སྦྱོང་ཁྲོད་ལོག་ལམ་དུ་འགྲོ་རུ་མི་འཇུག་རྒྱུ་དེ་ཡིན་མོད། འོན་
ཀྱང་དེས་ཀྱང་ཕན་ཐོགས་གང་ཡང་མེད་པར་གྱུར། ཕྱི་ཉིན་ང་ཚོ་ལུང་
རོང་གི་འདབས་སུ་ཐོན་པ་ན་མ་སྤུན་ཕུ་བོ་གློ་བུར་དུ་མར་བསྒུར་ནས་
ཕྱིང་ལྷམ་ཡ་གཅིག་ཕུད་དེ་ཐག་རིང་དུ་གཡུགས།ཅིག་ཤོས་དེའང་ཕུད་
ནས་ཕྱོགས་གཞན་ཞིག་ཏུ་གཡུགས་ཏེ་ཁོས་རྐང་འབབ་ཁོ་ན་གྱོན་
ནས་ཐང་ཆེན་དུ་བརྒྱུགས། རྒན་པོ་དེས་དབུགས་ཤིག་རྔུབ་སྟེ་འདར་
སིག་སིག་གིས་ཕྱིང་ལྷམ་ལེན་དུ་སོང་ཞིང་། དེ་ནས་དངངས་སྐྲག་གིས་
ང་རང་ཁྲིད་ནས་ཕྱིར་ཁྱིམ་དུ་ལོག
སྤོ་བོ་དང་ཨ་ཕྱི། ཨ་མ་བཅས་ཀྱིས་ཉིན་གང་བོར་གྲོང་གསེབ་ཀྱི་
ག་ས་གང་དུ་བྲོས་བྱོལ་བྱས་པའི་སཱ་ཤཱ་ས་སྲོས་ཀྱི་བར་དུ་བཙལ་བ་ན།
དགོན་པའི་འགྲམ་གྱི་ཆིར་ཁོ་ཝིའི་ཆང་ཁང་ནས་རྙེད། ཁོས་དེ་རུ་བྲོ་
འཁྲབ་སྟེ་ལྟད་མོ་བ་སྤྲོ་བར་བྱས་འདུག ཁོ་རང་ཕྱིར་ཁྱིམ་དུ་ཁྲིད་འོང་
ནས་གཅར་ཡང་མ་གཅར། དེ་ནི་བྱིས་པ་འདིའི་ཨུ་ཚུགས་དང་ཁ་མི་
གྲག་པ་དེས་ཚང་མ་བདེ་རུ་མི་འཇུག་པས་ཡིན། ཁོ་དང་ངེད་གཉིས་
དཔྱངས་ཁྲི་རུ་ཉལ་ཏེ་རྐང་བ་ཡར་བཀྱགས་ནས་རྐང་མཐིལ་གྱིས་
གནམ་གཅལ་ལ་གཏད་དེ་སྐད་དམའ་མོས“་མ་ཡར་ང་ལ་ཤ་མི་ཚ་ལ་
ཨ་ཕ་ཡང་ང་ལ་ཤ་མི་ཚ། སྤོ་བོའང་ང་ལ་ཤ་མི་ཚ་བས། ངས་ཅིའི་ཕྱིར་
ཁོ་ཚོ་དང་མཉམ་དུ་འཚོ་བ་རོལ་དགོས། ང་སོང་ནས་ཨ་ཕྱིར་ཇག་པ་
གང་དུ་ཡོད་མེད་དྲིས་རྗེས་ངས་དེ་ཚོར་རྒྱབ་རྟེན་བཅོལ་ངེས། དེ་དུས་
ད་གཟོད་ཁྱོད་ཚོས་ཤེས་ངེས་ཡིན།………འུ་གཉིས་མཉམ་དུ་འབྲོ་རྒྱུ་ཨེ་
ཡིན"ཟེར།
ང་ཁོ་དང་མཉམ་དུ་འབྲོ་མི་རུང་སྟེ་ང་ལ་དེ་དུས་རང་ཉིད་ཀྱི་
འོས་འགན་ཡོད། དེ་ནི་ངས་སྐྱ་མདོག་གི་སྨ་ར་ཆེན་པོ་བསྐྱུར་བའི་
དམག་དཔོན་ཞིག་བྱེད་རྒྱུ་ཁག་ཐེག་བྱས་ཡོད་པས་ངས་ངེས་པར་
སློབ་སྦྱོང་བྱེད་དགོས། ངས་འཆར་གཞི་དེ་མ་སྤུན་ཕུ་བོར་བཤད་པ་
ན་ཁོས་འདང་ཞིག་བརྒྱབ་མཐར་འཐད་པ་བྱུང་ནས“དེའང་ཧ་ཅང་
བཟང་། ཁྱོད་རང་དམག་དཔོན་དུ་སྡོད་དུས་ང་རང་ཇག་པའི་འགོ་བར་
གྱུར་ཡོད་ངེས། ཁྱོད་ཀྱིས་ང་རང་འཛིན་བཟུང་བྱེད་ངེས་ཡིན་ཞིང་
སུ་ཞིག་སུའི་ལག་ནས་ཤི་དགོས་པ་ད་དུང་མི་ཤེས་ལ། སུ་ཞིག་གིས་
སུ་གསོན་བཟུང་བྱེད་དགོས་པའང་མི་ཤེས། ངས་ཁྱོད་རང་གསོད་མི་
སྲིད”ཟེར།
“ངས་ཀྱང་ཁྱོད་གསོད་མི་སྲིད།"
ང་ཚོས་འདི་ལྟར་ཐག་གཅོད་བྱས།
ཨ་ཕྱི་ནང་དུ་འཛུལ་ནས་ཚ་ཐབ་ཏུ་འགོས་ཏེ་ང་ཚོར་ལྟ་ཞིབ་ཅིག་
བྱས་མཐར“གསར་བུ་ཚོ། ཅི་བྱུང་སོང་། ཤུ། དྭ་ཕྲུག་ཚོ་ཡ། སྙིགས་རོ་
ལྷག་མ”ཟེར།
མོས་ང་ཚོ་ཡུད་ཙམ་ལ་སྙིང་རྗེ་མཐར་སྰ་ཤཱའི་མ་ཡར་ལ་སྡིགས་
མོ་བྱེད་མགོ་བརྩམས། དེ་ཡི་མིང་ལ་ན་ཅེ་རི་ཏ་ཟེར་ལ་ཚོ་ཞིང་སྟུག་
པོ་ཞིག་ཡིན་པ་དང་། ཆང་ཁང་སྦྱིན་བདག་གི་བུ་མོ་ཡིན། དེར་མཐུད་
ནས་མོས་གནམ་འོག་གི་མ་ཡར་ཚང་མར་ཡང་སྡིགས་མོ་ཐེངས་
ཤིག་བྱས་ཤིང་། ངེད་གཉིས་ལ་གཏམ་རྒྱུད་ཅིག་ཀྱང་བཤད་བྱུང་། དེ་ནི་
སྤྱང་གྲུང་འཛོམས་པའི་དགེ་སྒྲུབ་པ་ཡུའེ་ན་ཡིས་ཆུང་དུས་སུ་དཀོན་
สམཆོག་ལ་ཞུས་ཏེ་ཁོ་དང་མ་ཡར་བར་གྱི་རྩོད་གཞི་ཐག་གཅོད་བྱས་པ་
དེ་ཡིན།
ཕྱི་ཉིན་གཉིད་ལས་སད་དུས་ངའི་ལུས་པོར་ཤ་བཀྲ་དམར་པོས་
ཁེངས་ཤིང་འབྲུམ་པའི་ནད་བྱུང་།
ང་རྒྱབ་ཀྱི་གནམ་ཁང་དུ་འདུག་ཏུ་བཅུག་པ་ན་ང་རང་དེ་རུ་ཉལ་
ནས་ཡུན་རིང་འགོར། ཅི་ཡང་མི་མཐོང་ལ་ཞེང་ཆེ་བའི་རྨ་རས་ཤིག་
གིས་དམ་པོར་བཀྱིག་ཅིང་ཡ་མཚར་བའི་རྨི་ལམ་ངན་པ་མང་པོ་ཞིག་
རྨིས། རྨི་ལམ་ཞིག་ལས་ཅུང་མིན་ན་ངའི་སྲོག་ཀྱང་ཤོར་སོང་། ཨ་ཕྱི་
གཅིག་པུ་རྒྱུན་ཏུ་འོང་ནས་བྱིས་པ་དང་འདྲ་བར་ཁེམ་བུ་ཡིས་ང་ལ་ཟ་
མ་བྱིན་པར་མ་ཟད། ནམ་ཡང་རྫོགས་རྒྱུ་མེད་པའི་བྱིས་སྒྲུང་གསར་
བའང་བཤད།
ཉིན་ཞིག་གི་མཚན་མོ་དེར་ངའི་ནད་ཀྱང་ཇེ་བདེ་རུ་སོང་ཡོད་
ལ་དེ་རུ་ཉལ་ནས་རྐང་ལག་གི་རྨ་རས་ཀྱང་གྲོལ་འདུག ལག་མཛུབ་
ད་དུང་རྨ་རས་ཀྱིས་དཀྲིས་འདུག་པ་ནི་མཛུབ་ཤུབས་མེད་པའི་ལག་
ཤུབས་ཤིག་དང་མཚུངས། (ངའི་ངོ་ལ་སེན་འབྲད་མི་བྱེད་པའི་སླད་
དུ་ཡིན།) ཅི་ཡིན་མི་ཤེས་པར་ཨ་ཕྱི་རྒྱུན་ལྡན་ལས་འོང་བ་འཕྱི་བས་
ང་རང་ཧ་ཅང་སྐྲག ངས་གློ་བུར་དུ་མོ་མཐོང་བ་ན་མོ་སྒོའི་ཕྱི་རོལ་
གྱི་ས་རྡུལ་གྱིས་ཁེངས་པའི་གནམ་ཁང་གི་ཐེམ་སྐས་སུ་གདོང་སར་
གཏད་ཅིང་ལག་གཉིས་སོ་སོར་བརྐྱངས་ཏེ་མོའི་སྐེ་ངོས་སུ་ཨ་ཁུ་པི་
ཏིག་ལྟར་རྨ་བཟོས་ནས་ཉལ་འདུག ས་རྡུལ་འཐིབས་པའི་གྲུ་ཟུར་ཞིག་
ཏུ་ཞི་ལ་ཆེན་པོ་ཞིག་གི་ལྗང་མདོག་གི་མིག་ཟུང་ཧམ་སེམས་ཀྱིས་
མོའི་ཕྱོགས་སུ་བགྲད་འདུག ང་མལ་ཁྲི་ལས་མར་བབས་ཏེ་རྐང་བས་
བརྒྱབ་ཅིང་དཔུང་བས་བརྡེགས་ནས་སྒེའུ་ཁུང་གཉིས་བཅག་སྟེ་ར་
སྐོར་དུ་ཡོད་པའི་གངས་ནང་དུ་ལྡིངས། དགོང་མོ་དེར་ཨ་མའི་ཁང་
བར་མགྲོན་པོ་ཡོད་པས་ངས་སྒེའུ་ཁུང་རུ་བཞི་དང་ཤེལ་སྒོ་བཅག་
པའི་སྒྲ་སུས་ཀྱང་ཐོས་མ་བྱུང་། ང་ཁང་ནང་དུ་ཉལ་ནས་དུས་ཡུན་རིང་
བོ་ཞིག་འགོར་ཞིང་ལག་པ་ཡ་གཅིག་ལ་སྐྱི་བཤུ་ཙམ་ལས་ལུས་པོར་
རྨ་ཁ་ཅི་ཡང་བཟོས་མེད་པ་དང་། དེ་ཤེལ་གྱིས་བཤུས་པ་ཡིན་པས་ཧ་
ཅང་ཚབས་ཆེན་པོར་འདུག ཡིན་ཡང་ང་མལ་ཁྲི་རུ་ཟླ་ངོ་གསུམ་རིང་
ཉལ་བས་རྐང་བ་གཉིས་པོ་སྦྲིད་པར་གྱུར་ཏེ་རང་ལྕོགས་ཀྱང་མི་ཐུབ།
ང་ཉལ་ནས་བསྡད་དུས་ཁང་བའི་ནང་གི་འདུ་འཛི་ཇེ་ཆེ་ནས་ཇེ་ཆེར་
འགྱུར་བ་ཐོས་ཤིང་རྒྱུན་པར་ཁང་འོག་གི་སྒོ་འབྱེད་པ་དང་རྒྱག་པའི་
སྒྲ༑ མི་མང་པོ་བགྲོད་པའི་སྒྲའང་བར་མེད་དུ་ཐོས་འོང་།
ཁང་ཀླད་དུ་མི་ཀུན་སུན་བྱེད་ཀྱི་ཁ་བ་བུ་ཡུག་འཚུབ་པའི་རླུང་
བུའི་སྒྲ་ཤག་ཤག་ཏུ་གྲག་ཅིང་གནམ་ཁང་གི་སྒོའི་ཕྱི་རོལ་ཏུ་རླུང་བུ་
འུར་འུར་དུ་ལྡང་སྟེ་དུ་ཁུང་ལས་ཤི་བོ་དུར་སར་སྐྱེལ་བ་ལྟ་བུའི་དབྱངས་
རྟ་ཞིག་གྱེར་འོང་། རླུང་གིས་སྒོ་ཆེན་བར་མེད་དུ་སྒུལ་ཞིང་ཁྭ་ཏས་ཉིན་
མོར་སྐད་སྒྲ་སྒྲོག མཚན་མོར་ཁུ་སིམ་མེར་གནས་དུས་ཐང་སྟོང་ལས་
སྤྱང་ཀིའི་ངུ་སྐད་ཀྱི་སྨྲེ་སྔགས་གྲག་འོང་། འདི་ལྟ་བུའི་རོལ་མོའི་འགྱུར་
ཁུགས་ལས་ངའི་སེམས་པའང་ནར་སོན་བྱུང་། རྗེས་སུ། བག་ལ་ཉལ་
བའི་དཔྱིད་ཟླ་གསུམ་པའི་ཉི་འོད་ཕྱོགས་བཞིར་འཕྲོས་པའི་འོད་ཐིག་
དེ་མཚར་སྣང་ཆེ་ཞིང་འཇམ་ཅག་གེར་འདུག་ཀྱང་། ཉིན་རེ་ནས་ཉིན་
རེར་སྒེའུ་ཁུང་ལས་སྙིང་ཉེ་བའི་ལྐོག་ལྟ་བྱེད་ཀྱིན་འདུག ཁང་ཀླད་དང་
གནམ་ཁང་གི་སྟེང་ནས་ཞི་ལ་ཡིས་ཀྱང་གཞས་བཏང་སྟེ་གྲག་མགོ་
བརྩམས་བྱུང་། དཔྱིད་ཁའི་ལྷུག་ལྷུག་སྒྲ་ཡིས་གྱང་ལྡེབས་བརྟོལ་ཏེ་
ཤེལ་སྒོ་ལྟ་བུའི་འཁྱགས་རལ་བཅག་ཅིང་ཁ་བ་ཞུ་ནས་ཁང་ཀླད་ཀྱི་རྟ་
མགོའི་དབྱིབས་ཀྱི་མཛེས་རྒྱན་སྟེང་ནས་བཞུར་གྱིན་འདུག ཤིང་རྟའི་
དྲིལ་སྒྲའང་དགུན་ཁ་ལས་ཇེ་སྙན་དུ་གྱུར་འདུག
ཨ་ཕྱི་རྒྱུན་དུ་འོང་ཞིང་མོས་སྐད་ཆ་བཤད་དུས་བསྟུད་མར་བཤད་
ཅིང་ཆང་དྲིའང་སྔར་ལས་ཇེ་བྲོ་ནས་ཇེ་བྲོ་ཡིན། དེ་རྗེས་མོས་ཇ་དེམ་
དཀར་པོ་ཆེན་པོ་ཞིག་ངའི་ཉལ་ཁྲིའི་འོག་ཏུ་བཞག ང་ལ་མིག་བརྡ་
ཞིག་བསྟན་ཏེ“གཅེས་ཕྲུག ཁྱོད་ཀྱིས་འུ་གཉིས་ཀའི་སྤོ་བོ་ལ་དོན་དག་
འདི་འཆད་རྒྱུ་ཨེ་ཡིན། འཆད་རྒྱུ་ཨེ་ཡིན”ཞེས་དྲིས།
“ཁྱོད་ཀྱིས་ཅིའི་ཕྱིར་ཆང་འཐུང་བ་ཡིན།”
"བཤད་རྒྱུ་མ་མང་།ཁྱོད་ནར་སོན་ན་ཤེས་ངེས་ཡིན།"
མོས་དེམ་གྱི་མཆུ་ནས་ཆང་ཁམ་བུ་འགའ་འཇིབ་རྗེས་ཕུ་ཐུང་
གིས་ཁ་ཕྱེས། འཛུམ་དམུལ་དམུལ་གྱིས་དགོད་ཙམ་བྱས་ཏེ“ཝེ། ངའི་
སྐུ་སྲས་ཆུང་བ།དེ་རིང་ཕྱི་དྲོ་ངས་ཁྱོད་ལ་ཅི་བཤད་དགོས།”
“ངའི་ཨ་ཕའི་སྐོར”
“ངས་མགོ་གང་ནས་བརྩམ་དགོས་སམ།”
ངས་མོར་སྔར་གྱི་བཤད་མཚམས་གང་ཡིན་དྲན་གསོ་བྱས་མཐར་
མོས་གོ་རིམ་དང་གནས་ལུགས་ཡོད་པའི་སྐད་ཆ་དག་ཆུ་རྒྱུན་བཞུར་
བ་དང་འདྲ་བར་མཚམས་མ་ཆད་པར་བཤད་བྱུང་།
ཨ་ཕའི་དོན་དག་ནི་མོས་ང་ལ་བཤད་མགོ་བརྩམས་པ་ཡིན།ཉིན་
ཞིག་མོ་འོངས་སྟེ་ཆང་འཐུང་མེད་ལ་སྐྱོ་སྡུག་དང་ངལ་དུབ་ཀྱི་རྣམ་པ་
ཞིག་མངོན་ནས་་ངས་རྨི་ལམ་ལས་ཁྱོད་ཀྱི་ཨ་ཕ་མཐོང་བྱུང་། ཁོ་ཕལ་
ཆེར་ཞིང་སའི་ནང་དུ་འགྲོ་བཞིན་ལག་ལ་སྟར་གའི་དབྱུག་པ་ཞིག་
བཟུང་སྟེ་ཁ་ནས་ཤུབ་བརྡ་གཏོང་ཞིང་། ཁོའི་རྗེས་ན་ཁྱི་ཁྲ་ཁྲ་ཞིག་གི་
ལྕེ་བསྣར་ནས་རྒྱུག་གིན་འདུག ཅི་ཡིན་མི་ཤེས་ལ། ངས་ད་ལྟ་རྒྱུན་དུ་
རྨི་ལམ་ལས་མེ་ཁི་སེ་མོ་ཝིམ་ཁི་སེམ་ས་ཧྥ་ཋེ་ཝེ་ཆི་མཐོང་། བལྟས་
འོངས་ན་ཁོའི་རྣམ་ཤེས་བདེ་བར་གནས་མ་ཐུབ་པར་ཕྱོགས་བཞིར་
སྐྱོད་ཀྱིན་འདུག………"ཟེར།
བསྟུད་མར་མཚན་མོ་འགའ་ལ་མོས་ཨ་ཕའི་གཏམ་རྒྱུད་བཤད་
ཅིང་དེའང་གཏམ་རྒྱུད་གཞན་དག་དང་འདྲ་བར་བཤད་དུས་ཀྱང་སྤྲོ་
སྣང་གིས་ཁེངས་འདུག
ངའི་ཨ་ཕ་ནི་དམག་མི་ཞིག་གི་བུ་ཡིན་པ་དང་ཨ་མྱེ་ནི་དམག་
དཔོན་ཞིག་ཡིན་ལ་མནར་གཅོད་ཀྱི་འོག་ནས་ཁོང་སཱའེ་བྷེ་རེ་ཡ་རུ་
རྒྱང་ཕུད་དུ་བཏང་སྟེ་ངའི་ཨ་ཕའང་དེ་རུ་སྐྱེས་པ་ཡིན། ཨ་ཕ་ཁོང་གི་
འཚོ་བར་དཀའ་སྡུག་ཆེ་ཞིང་ཆུང་དུས་ནས་རྒྱུན་ཏུ་ཁྱིམ་ལས་བྲོས་
བྱོལ་དུ་སོང་། ཐེངས་ཤིག་ངའི་ཨ་མྱེས་ཁྱི་ཁྲིད་ནས་ནགས་ཚལ་དུ་
སོང་སྟེ་རི་བོང་འཚོལ་བ་ལྟར་ཁོ་རང་བཙལ། ཡང་ཐེངས་ཤིག་ལ་ཁོང་
གིས་ཁོ་རང་བཟུང་སྟེ་གཅར་རྡུང་དྲག་པོ་བྱེད་དུས་ཁྱིམ་མཚེས་ཀྱིས་
ཁོ་འཕྲོག་ནས་སྦས་སོང་།
ངས་མོར་“བྱིས་པ་ཚང་མར་དུས་རྒྱུན་གཅར་དགོས་སམ།”ཞེས་
དྲིས་པ་ན་ཨ་ཕྱིས་ཞི་འཇམ་གྱིས་“དུས་རྒྱུན”ཟེར།
རྨོ་མོ་ཚེ་ལས་འདས་སྔ་ཞིང་ཨ་ཕ་ལོ་དགུར་སོན་མ་ཐག་ཨ་མྱེ་
ཡང་གཤེགས་སོང་། ཤིང་ལས་གཉེར་བའི་ཆོས་དཔོན་ཞིག་གིས་ཨ་ཕ་
གསོ་སྐྱོང་བྱས་ཏེ་ཁོ་རང་ཕིམ་ཡི་ལས་རིགས་གཅིག་པའི་ལས་ཚོགས་
སུ་ཞུགས་སུ་བཅུག་པར་མ་ཟད། ཁོང་གིས་རང་གི་ལག་རྩལ་ཁོ་ལ་
ཁྲིད་ཀྱང་ཁོ་རང་དེ་ལས་བྲོས་ཏེ་ཁྲོམ་ར་རུ་ཕྱིན་ནས་ཞ་རར་ལམ་ཁྲིད་
བྱས། ལོ་བཅུ་དྲུག་ལ་སོན་དུས་ནེ་ལྡེ་ནེའི་ཡུལ་དུ་འོང༌། འགན་ལེན་
ལས་དཔོན་ཞིག་གི་འོག་ནས་གྲུ་གཟིངས་ཁོ་ཨེར་ཆིན་གྱི་སྟེང་གི་
ཤིང་བཟོ་ཡོད་ས་དེར་ལས་ཀ་གཉེར། ལོ་ཉི་ཤུར་སོན་དུས་ཁོང་ནི་ཆེས་
ལེགས་པའི་ཤིང་བཟོ་ཞིབ་ཚགས་ཅན་ཞིག་དང་ཐོག་ཤོག་སྦྱོར་མཁན།
མཛེས་བཟོ་མཁན་ཞིག་ཏུ་གྱུར། ཁོའི་བྱ་བའི་ལས་གྲྭ་དེ་མགར་བའི་
ཁྲོམ་དུ་ཡོད་ཅིང་སྤོ་བོའི་ཁང་བ་དང་འབྲེལ་འདུག
"ལྕགས་རི་མ་མཐོ་ན་མི་ལ་སྤྱང་གྲུང་ལྡན”ཞེས་ཨ་ཕྱི་དགོད་
བཞིན་དུ་ཉིན་ཞིག་ང་དང་ཝན་ཁཱ་ཝེར་རེའེ་ཡས་མེ་ཏོག་ལྡུམ་རའི་
ནང་གི་མ་ལིན་ཅང་གི་ཤིང་འབྲས་བཏོག གློ་བུར་དུ། ཁྱོད་ཀྱི་ཨ་ཕ་
གྱང་རའི་ཁ་ནས་ནང་དུ་ལྡིངས་བྱུང་། ང་རང་སྐྲག་ཏུ་བཅུག ཀུ་ཤུའི་
ནགས་ཚལ་ལས་མི་གཟུགས་རིང་ཞིག་འོང་ཞིང་ནང་གོས་དཀར་པོ་
དང་སྲིང་བལ་རྐང་སྣམ་གྱོན་པ།རྐང་ན་ལྷམ་མེད་ཅིང་མགོ་ན་ཞྭ་མེད་
པ༑རྒྱུན་བུས་སྐྲ་ལོ་རིང་བོ་བསྡམས་འདུགཁོ་ནི་གཉེན་སློང་དུ་འོང་བ་
རེད། སྔོན་ཆད་ངས་ཁོ་མཐོང་མྱོང་སྟེ་རྒྱུན་དུ་སྒེའུ་ཁུང་གི་མདུན་ནས་
འགྲོ་བ་ཡིན། ངས་ཁོ་མཐོང་དུས་སེམས་སུ་ཇི་འདྲའི་ཕོ་གསར་བཟང་
བོ་ཞིག་རེད་སྙམ།ཁོ་ཚུར་སླེབས་བྱུང་།” ངས་ཁོ་ལ “ན་གཞོན་ལགས།
ཁྱོད་རང་ཅིའི་ཕྱིར་སྒོ་ཁ་ནས་མ་འོང་བ་ཡིན”ཞེས་དྲིས།
“ཁོས་པུས་མོ་ས་ལ་བཙུགས་ནས ཨ་ཁུའུ་ལེ་ན་དབྱི་ཝན་ནུ་ཧྥུ་
ན༑ ང་མི་འདི་དང་ངའི་བླ་སྲོག་གནས་འདི་རུ་ཡོད། ཝན་ཁཱ་ཝེར་རེའེ་
ཡའི་གམ་དུ་ཡོད། དཀོན་མཆོག་གི་ཞལ་ངོར་གཟིགས་ཏེ་ཁྱོད་ཀྱིས་ང་
ཚོར་རོགས་ཤིག་བྱོས། ང་ཚོ་གཉེན་སྒྲིག་བྱེད་འདོད་ཟེར།
ང་རེ་ཞིག་ལ་ཧང་སངས་བར་བྱས་ཏེ་སྐད་ཆའང་བཤད་མི་ཐུབ།
ངས་ཕར་ལ་བལྟས་པ་ན། ཨ་མ་མཐོང་བྱུང༌། ཀུ་ཤུའི་སྡོང་བོའི་རྒྱབ་
ཏུ་གཞའ་སྟེ་ངོ་མདངས་དམར་པོར་གྱུར་བ་མ་ལིན་ཤིང་འབྲས་དང་
གཉིས་སུ་མེད། ཁོ་ལ་ལྐོག་ཏུ་གསང་བརྡ་གཏོང་བཞིན་མོའི་མིག་ལ་
མཆི་མ་འཁོར་འདུག
“ངས ‘ཨེ། ཁྱོད་ཚོས་བསམ་ཚུལ་ངན་པ་ཅི་དྲན་འདུག ཝན་ཁཱ་
ཝེར་རེའེ་ཡ། ཁྱོད་སྨྱོས་སོང་ངམ། ཁྱོད། ན་གཞོན་པ། ཁྱོད་ཀྱིས་ཀྱང་
བསམ་བློ་ཞིབ་མོ་ཐོངས། ཁྱོད་ཀྱིས་ཡལ་གའི་མེ་ཏོག་འདི་གཞོམ་རྩིས་
ཡོད་དམ་ཞེས་བཤད།
"དེ་དུས་ཁྱོད་ཀྱི་སྤོ་བོ་ནི་ཕྱུག་པོ་ཞིག་ཡིན། བྱིས་པ་ཚོའང་ཁྱིམ་
སོ་སོར་དགར་མེད་ཅིང་ཁོང་ལ་ཁང་བ་བཞི་ཡོད་པ་དང་། དངུལ་སྒོར་
ཡོད་ལ་སྙན་གྲགས་ཀྱང་ཡོད། སྔོན་ཆད་ཁོང་གིས་ལོ་ངོ་དགུའི་རིང་
བསྟུད་མར་ལས་ཚོགས་ཀྱི་འགོ་བའི་འགན་ཁུར་ཏེ། ཁོང་ལ་གཞན་
གྱིས་གསེར་དངུལ་གྱིས་མཛེས་རྒྱན་སྤྲས་པའི་ཞྭ་མོ་ཞིག་དང་ལས་ལྭ་
ཆ་ཚང་ཞིག་གཟེངས་རྟགས་སུ་བསྩལ། དེ་དུས་ཁོང་ལ་ང་རྒྱལ་ཆེན་
པོ་ཡོད། ངས་བཤད་དགོས་པའི་སྐད་ཆ་དག་བཤད་ཟིན། ཡིན་ཡང་
ང་རང་ཉིད་སྐྲག་ནས་ལུས་པོའང་འདར་བར་བྱེད། ངས་ཁོ་ཚོ་སྙིང་
ཡང་རྗེ་སྟེ་ཁོ་ཚོའི་ངོ་མདངས་ནག་པོར་གྱུར་འདུག དེ་དུས་ཁྱོད་ཀྱི་ཨ་
ཕས ‘ཝི་སེ་ལེ་ཝི་སེ་ལེ་ཡེ་ཧྥུ་ཡིད་འཐད་བྱུང་ནས་ཝན་ཁཱ་ཝེར་རེའེ་
ཡ་ང་ལ་ཆུང་མར་མི་སྟེར་བ་ངས་ཤེས་ཡོད་པས། ངས་ལྐོག་ཏུ་མོ་ཆུང་
མར་བླངས་པ་ཡིན།ཁྱོད་ཚོས་ང་ཚོར་རོགས་བྱེད་པར་ཞུ’ཟེར།
“ང་ལ་རོགས་འདི་བྱེད་དགོས་ཞེས་ཐ་ན་ངའི་ལག་པ་ཡར་
བཀྱགས་ནས་ཁོ་ལ་བརྒྱབ་ཀྱང་གཏན་ནས་མི་གཞའ་བར་མ་ཟད།
ཁོས ‘ཁྱོད་ཀྱིས་རྡོ་བཟུང་ནས་ང་ལ་གཅར་ནའང་ངས་སྔར་བཞིན་
ཁྱེད་ཀྱི་རོགས་སྐྱོར་ལ་རེ་བ་ཞུ་རྒྱུ་ཡིན་ལ། གང་ལྟར་བཏང་སྙོམས་སུ་
མི་བསྐྱུར’ ཟེར།
“དེ་དུས་ཝན་ཁཱ་ཝེར་རེའེ་ཡ་ཁོའི་མདུན་དུ་སོང་སྟེ་ལག་པ་ཁོའི་
ཕྲག་པར་བཞག་ནས ‘ང་ཚོས་ཟླ་ལྔ་བ་ནས་གཉེན་བསྒྲིགས་ཟིན། ད་
ལྟ་ང་ཚོས་གཉེན་སྟོན་བྱས་པས་ཆོག’ ཟེར།
“གནམ་རྒན་མ། ངས་མགོ་ཇི་ལྟར་བཙུགས་སོང་ངམ།”
ཨ་ཕྱི་བགད་ནས་ལུས་པོའང་འདར་བཞིན་འདུག དེ་ནས་སྣ་ཐ་
སྣོམ་ཞིང་མིག་ཕྱིས་ཏེ་སྤྲོ་སྣང་གིས་ཤུགས་རིང་ཞིག་འབྱིན་ཏེ་ཡང་མུ་
མཐུད་དུ་བཤད་རྒྱུར།
“གཉེན་སྒྲིག་ཟེར་བ་ཅི་རེད། གཉེན་སྟོན་ནི་ཅི་རེད། འདི་དག་ཡོད་
ཚད་ཁྱོད་ཀྱིས་ད་དུང་མི་རྟོགས།ཤེས་དགོས་པ་ཞིག་ལ། གལ་སྲིད་བུད་
མེད་ཅིག་གིས་གཉེན་མ་སྒྲིག་པར་བྱིས་པ་བཙས་ན་དེ་ནི་འཇིགས་
སུ་རུང་བའི་གོད་ཆག་ཅིག་ཡིན། ཁྱོད་ཀྱིས་འདི་ཙམ་ཡིད་ལ་འཛིན་
དགོས།ཁྱོད་རང་ནར་སོན་ན་བུད་མེད་ལ་བསླུ་བྲིད་གཏོང་བའི་དོན་དེ་
སྒྲུབ་མི་རུང་། དེ་ནི་ཉེས་པ་ཆེན་པོ་ཞིག་ཡིན། དེ་ལྟར་བྱས་ན་བུད་མེད་
བཀྲ་མི་ཤིས་པར་བྱས་སོང་བར་མ་ཟད། བྱིས་པ་དེའང་ཁྲིམས་འགལ་
གྱི་ཐོན་བུ་ཞིག་ཡིན།ཁྱོད་ཀྱིས་ཡིད་ལ་འཛིན་དགོས། ཡིད་གཟབ་བྱེད་
དགོས། ཁྱོད་འཚོ་ན་བུད་མེད་ཚོར་སྙིང་རྗེ་དགོས། མོ་ཚོར་ཁ་ཞེ་གཉིས་
མེད་ཀྱིས་དགའ་དགོས། སྤྲོ་དགའ་ཁོ་ན་གཉེར་མི་རུང་། འདི་ནི་ངས་
ཁྱོད་ལ་བཤད་པའི་ཤ་ཚའི་སྙིང་གཏམ་ཡིན།”
མོས་ཡུད་ཙམ་ལ་བསམ་གཞིག་བཏང་ཞིང་རྐུབ་སྟེགས་རྒྱབ་
བསྙེས་སུ་གཡོ་འགུལ་བྱས་ནས་སྙིང་སྟོབས་ཆེར་བསྐྱེད་ཀྱིས་ཡང་
བཤད་མགོ་བརྩམས་བྱུང་།
“ཨེ། ད་ཅི་བྱེད། ངས་མེ་ཁི་སེམ་ཡི་ཐོད་པར་ཐེངས་གཅིག་
བརྡེགས་ཏེ་ཝན་ཁཱ་ཝེར་རེའེ་ཡ་ཡི་ལན་བུར་འཇུས། ཁོས་བསམ་ཤེས་
ཀྱི་ཚུལ་གྱིས་ང་ལ ‘གཅར་ནའང་གནད་དོན་ཐག་གཅོད་བྱེད་མི་
ཐུབ’ ཟེར། མོས་ཀྱང ‘ཁྱོད་ཚོས་ཐོག་མར་ཇི་ལྟར་བྱེད་པར་བསམ་
གཞིག་ཐོངས།རྗེས་སུ་ཁྱོད་ལ་གཅར་ཁོམ་ཡོད་ངེས་ཟེར།
“ངས་ཁོ་ལ ‘ཁྱོད་ལ་དངུལ་སྒོར་ཡོད་དམ།’ ཞེས་དྲིས་པ་ན།
“ཁོས ‘ཡོད། ཝན་ཁཱ་ཝེར་རེའེ་ཡ་ལ་མཛུབ་དཀྲིས་ཉོས་
ཟིན” ཟེར།
‘དེས་ན་ད་ལྟ་ཅི་ཙམ་ཡོད།
“ཁོས‘མིན། རཱུའུ་བྷིལ་བརྒྱ་ལྷག་ཡོད་ཟེར།
"དེ་དུས་ཀྱི་རཱུ འུ་བྷིལ་ལ་རིན་ཐང་ཡོད་ལ། དངོས་པོའི་རིན་གོང་
ཡང་སྟབས་བདེ་ཡིན། ངས་ཁོ་ཚོར་ལྟ་བཞིན། ཁྱོད་ཀྱི་ཨ་ཕ་དང་ཨ་
མར་ལྟ་བཞིན་སེམས་སུ ‘བྱིས་པ་འདི་ཚོ་ངོ་མས་གླེན་པ་རེད་སྙམ།
“ཁྱོད་ཀྱི་ཨ་མས ‘ངས་མཛུབ་དཀྲིས་ཁྱོད་ཚོར་མཐོང་དུ་མི་
འཇུག་པའི་ཆེད་དུ་པང་གཅལ་གྱི་འོག་ཏུ་སྦས་ཡོད། ཁྱེར་ནས་སོང་སྟེ་
བཙོང་ཆོག’ ཟེར།
“ངོ་མས་བྱིས་པ་རེད། དེ་ལྟ་བུ་ཡིན་རུང་ང་ཚོས་ད་དུང་གྲོས་
བསྡུར་མང་པོ་ཞིག་བྱས་མཐར་གཟའ་འཁོར་གཅིག་གི་རྗེས་སུ་གཉེན་
སྟོན་བྱེད་རྒྱུ་ཐག་བཅད། ང་སོང་ནས་ཆོས་དཔོན་ལ་འབྲེལ་གཏུག་
བྱས་ཀྱང་ཁྱོད་ཀྱི་སྤོ་བོས་ཤེས་བར་དོགས་ནས་ང་རང་ཉིད་ཀྱང་ངུས་
ཤིང་སྙིང་རླུང་སྟོད་ལ་འཚང་བར་བྱེད། ཝན་ཁཱ་ཝེར་རེའེ་ཡའང་སྐྲག་
ནས་འདུག་ཐབས་བྲལ་བར་གྱུར་ཡང་ཡུན་རིང་མ་འགོར་བར་གཞི་
ནས་འགྲུབ་ཐུབ་སོང་།།’’
“ཡིན་ཡང་ཁྱོད་ཀྱི་ཨ་ཕར་དགྲ་ཟླ་ཞིག་ཡོད་ལ། ཁོ་ནི་ལག་ཤེས་
པ་ཞིག་ཡིན་པ་དང་གདུག་རྩུབ་ཅན་ཞིག་ཀྱང་ཡིན། ཁོས་སྔ་མོ་ནས་
ཁོ་ཚོའི་དོན་དག་ཤེས་ལ་ཁོ་ཚོར་ལྟ་རྟོག་ཀྱང་བྱེད་ཀྱིན་ཡོད། གཉེན་
སྟོན་གྱི་ཉིན་དེར་སླེབས་དུས་ངས་རང་ལ་ཡོད་པའི་གྱོན་ཆས་ཆེས་
ལེགས་པོ་དེ་བུ་མོ་གཅིག་པུར་རྒྱན་དུ་སྤྲས་ཏེ་སྒོ་ཆེན་དུ་ཁྲིད་འོང་བ་
ན༑ རྩིག་ཟུར་དུ་རྟ་ཕོ་གསུམ་གྱིས་གྲུབ་པའི་ཤིང་རྟ་ཞིག་གིས་བསྒུག་
འདུག མོ་དེར་སྡོད་དུ་བཅུག་པ་ན་མེ་ཁི་སེམ་གྱིས་ཤུ་བརྡ་ཞིག་བཏང་
སྟེ་ཤིང་རྟ་བུད་སོང་། ངས་མིག་ཆུ་འདོན་བཞིན་ཕྱིར་ཁྱིམ་དུ་ལོག་པ་
ན༑ གློ་བུར་དུ་མི་ཁྲེལ་མེད་དེས་ང་ལ་གདོང་གཏད་ནས་འོང་སྟེ ‘ང་
ལ་སེམས་རྒྱུད་དྲང་མོ་ཞིག་ཡོད། གཞན་གྱི་རྟེན་འབྲེལ་བཟང་བོར་
གེགས་རྐྱེན་བཟོ་མི་འདོད། ཨ་ཁུའུ་ལེ་ན་ཁྱོད་ཀྱིས་ང་ལ་རཱུའུ་བྷིལ་ལྔ་
བཅུ་ཡི་དྲིན་ལན་འཇལ་དགོས’ ཟེར།
"ང་ལ་དངུལ་སྒོར་མེད་ལ་དངུལ་སྒོར་ལའང་མི་དགའ། དངུལ་
སྒོར་གསོག་ཀྱང་མ་མྱོང་། ལྟོས། ངས་དེ་མུར་བསམ་བློ་འཁོར་མ་ཐུབ་
པར་ཁོ་ལ ‘ང་ལ་སྒོར་མོ་མེད། མི་སྟེར་ཞེས་བཤད།
“ཁོས ‘དེས་ན་ང་ལ་ཆད་འདུག་པར་ཁས་ལེན་དགོས་ཟེར།
‘ངས་ཁྱོད་ལ་ཇི་ལྟར་ཁས་ལེན། རྗེས་སུ་ཁྱོད་ལ་དངུལ་སྒོར་
གང་ནས་བཙལ།
“ཁོས ‘དེར་དཀའ་ཁག་ཅི་འདུག ཁྱོད་ཀྱི་ཁྱོ་གར་དངུལ་སྒོར་
ཡོད།ཁྱོད་ཀྱིས་ཁོ་ལས་བརྐུས་ཆོག” ཟེར།
“ང་གླེན་པ་འདིས་ཁོ་དང་གླེང་མོལ་བྱས་ཏེ་ཅུང་ཙམ་འགོར་
འགྱངས་བྱེད་འདོད། དེ་ནས་ངས་ཁོའི་ཁྱི་ངོ་ལ་མཆིལ་ཞག་ཅིག་
འཕངས་ཏེ་ཕྱིར་འཁོར་ནས་བུད་སོང་། ཁོ་བརྒྱུགས་ཏེ་ངའི་མདུན་
བཅར་ནས་ར་སྐོར་དུ་ཐོན་ཞིང་འདུ་འཛི་ཆེན་པོ་ཞིག་བསླངས་སོང་།”
མོས་མིག་ཟུང་བཙུམས་ཏེ་དགོད་ཙམ་གྱིས་བཤད་རྒྱུར།
“ད་ལྟ་ཁོ་ཚོས་བསྒྲུབས་པའི་ཧོལ་རྒྱུག་གུས་མེད་ཀྱི་དོན་རྣམས་
དྲན་ན་སྐྱི་གཡའ་བར་བྱེད། ཁྱོད་ཀྱི་སྤོ་བོ་གཅན་གཟན་ཞིག་དང་འདྲ་
བར་ངར་སྐད་སྒྲོག དེ་ནི་དོན་འདི་ཁོར་མཚོན་ན་ཅི་ཡང་མིན་པས་
ཡིན། ཁོས་ཝན་ཁཱ་ཝེར་རེའེ་ཡ་ལ་ཧ་ཅང་སྣང་འཇོག་བྱེད་ཅིང་རྒྱུན་དུ་
ཁ་ཕོ་ཆེན་པོས ‘མོ་སྐུ་དྲག་ལ་ཆུང་མར་སྟེར་རྒྱུ་ཡིན་པའམ་སྐུ་སྲས་
ལ་ཆུང་མར་སྟེར་རྒྱུ་ཡིན།་ཟེར། ད་ཁྱོད་ཀྱིས་སྐུ་དྲག་དང་སྐུ་སྲས་ལ་ཇི་
ལྟར་སྟེར། ང་ཚོ་དང་བསྡུར་ན་སྐྱེས་མཆོག་འཕགས་མས་སུ་དང་གང་
ལ་སྔོན་ལས་ཡོད་པ་རྟོགས།
“ཁྱོད་ཀྱི་སྤོ་བོའི་ལུས་ན་མེ་འབར་བ་དང་འདྲ་བར་ར་སྐོར་དུ་ཕར་
རྒྱུག་ཚུར་རྒྱུག་བྱེད། ཁོང་གིས་ལྔ་ཁོའོ་ཝེ་དང་མེ་ཁིལ་བོས་འོང་བ་
དང་། ཡང་གདོང་ལ་འབར་ཚག་གིས་གང་བའི་ལག་ཤེས་པ་དེ་དང་ཁྲེ་
ཧྥུ་ཁོ་ལི་མུའུ་ལ་ཆ་རྐྱེན་བཏོན་མཐར། ཁོང་གིས་ཐོ་བ་ཐུང་ཐུང་ཞིག་
བཟུང་ཞིང་ཀོ་སྐགས་ལ་རྒྱ་རྡོ་ཞིག་བཏགས་ཡོད་པ་དང་། མེ་ཁིལ་གྱིས་
རྔོན་མདའ་ཞིག་བཟུང་ཡོད་པ་མཐོང་། ང་ཚོའི་རྟ་ཡང་ཧ་ཅང་བཟང་
སྟེ་རྟ་རྒོད་ཅིག་ཡིན་པས་ཤིང་རྟ་བརྒྱུགས་ན་ཧ་ཅང་མགྱོགས། དེ་བས་
ངས ‘མ་བཟང་ཐལ། ཁོ་ཚོས་རྗེས་ཆོད་ངེས་རེད’ སྙམ།
“ཡིན་ཡང་སྐབས་དེར་ཝན་ཁཱ་ཝེར་རེའེ་ཡ་ལ་ལྟ་སྐྱོང་བྱེད་པའི་
ལྷའི་ཕོ་ཉས་ང་ལ་དམིགས་སོང་། ངས་གློ་གྲི་ཞིག་བཙལ་འོངས་ནས་
ཤིང་རྟ་འཁོར་ལོའི་བརྒྱུད་སྒུལ་ཀོ་ཐག་ལ་གས་ཁ་བཏོད། ངས ‘ཕལ་
ཆེར་བརྒྱུད་སྒུལ་ཀོ་ཐག་ཆད་འགྲོ་བར’ སྙམ། དངོས་གནས་དེ་འདྲ་
ཞིག་རེད།……………’
ངས་མཉམ་བཞག་ཅིང་འདོད་རྔམ་གྱིས་ཉན། མོས་བཤད་པའི་
གཏམ་རྒྱུད་ལས་མཚམས་རེར་ཁོ་བོ་ཡ་མཚར་བར་བྱས། སྤོ་བོས་ང་
ལ་བརྗོད་པའི་ཨ་མའི་གཉེན་དོན་ནི་གཏན་ནས་དེ་འདྲ་ཞིག་མིན།
ཁོང་གིས་གཉེན་དོན་འདིར་ངོ་རྒོལ་བྱེད་ཅིང་གཉེན་སྟོན་བྱས་རྗེས་
ཨ་མ་ཁྱིམ་ལ་འོང་དུ་མི་འཇུག ཡིན་ཡང་ཁོང་གིས་བཤད་པ་ལྟར་
ན་ཨ་མས་གཉེན་སྟོན་གསང་བའི་སྒོ་ནས་སྤེལ་བ་མ་ཡིན་པར་ཁོང་
ཡང་ཆོས་ཁང་དུ་སོང་ནས་གཉེན་སྟོན་ལ་ཞུགས། ངས་ཨ་ཕྱི་ལ་ཁོང་
གཉིས་ལས་སུས་བཤད་པར་བློས་འཁེལ་ཆོག་པ་འདྲི་མི་འདོད། དེ་ནི་
ཨ་ཕྱིས་བཤད་པའི་གཏམ་རྒྱུད་ཧ་ཅང་སྙན་ཞིང་ང་ཡང་ཧ་ཅང་དགའ།
མོས་རྒྱུན་དུ་གཏམ་རྒྱུད་བཤད་བཞིན་ལུས་པོ་གཡོ་བ་ནི་གྲུ་གཏོང་
བ་དང་མཚུངས། མོས་བཤད་ནས་སྐྱོ་སྡུག་དང་སྙིང་རྗེའི་དོན་ཞིག་ལ་
འཕྲད་ཚེ་མོ་དྲག་ཏུ་གཡོ་ཞིང་ལག་པ་ཡ་གཅིག་མདུན་དུ་བསྲིངས་པ་
ནི་བར་སྣང་དུ་དངོས་པོ་གང་ཞིག་ལ་རེག་གིན་ཡོད་པ་དང་དབྱེར་མ་
མཆིས། མོས་རྒྱུན་དུ་མིག་ཟིམ་སྟེ་གཉེར་རིས་ཀྱིས་ཁེངས་པའི་འགྲམ་
པ་གཉིས་པོར་ཞ་ར་ལྟ་བུའི་གཤིས་བཟང་གི་འཛུམ་བག་ཅིག་མངོན་
འདུག གནག་ཅིང་མཐུག་པའི་སྨིན་མ་འགུལ་ཙམ་བྱེད། མཚམས་
རེར་ཞ་ར་ལྟ་བུའི་ཡོད་ཚད་གུ་ཡངས་སུ་གཏོང་བའི་གཤིས་བཟང་དེས་
ང་ཡི་སེམས་པ་སྒུལ་བར་བྱེད་ལ། མཚམས་རེར་ངས་ཨ་ཕྱིས་ནུས་
པ་ཤུགས་དྲག་ལྡན་པའི་སྐད་ཆ་ཞིག་བརྗོད་པའམ་སྐད་ཆེན་པོ་ཞིག་
རྒྱག་ནུས་པར་རེ་འདུན་ཟབ་མོའང་བཅངས།
“དང་ཐོག གཟའ་འཁོར་གཉིས་རིང་ངས་ཝན་ཁཱ་ཝེར་རེའེ་ཡ་
དང་མེ་ཁི་སེམ་གང་དུ་ཡོད་པ་མ་ཤེས། རྗེས་སུ་མོ་ཡོད་ས་ནས་ལོ་ཆུང་
རིག་རྒོད་ཅིག་འོང་སྟེ་ང་ལ་བཤད་བྱུང་། གཟའ་སྤེན་པར་སླེབས་རྗེས།
ངས་དགོང་དྲོའི་སྨོན་ལམ་འདེབས་པར་བརྫུས་ཏེ་དངོས་སུ་ཁོ་གཉིས་
བཙལ་ནས་སོང་། ཁོ་ཚོ་ཐག་རིང་ཞིག་སྟེ་སུའུ་ཡེ་ཅིན་སི་ཅིའི་གྱེན་
ལམ་གྱི་གཞོགས་ཁང་ཆུང་བ་ཞིག་ཏུ་བསྡད་ཡོད། ར་སྐོར་དུ་ལག་
རྩལ་པས་ཁེངས་ཤིང་གང་སར་གད་སྙིགས་ཀྱིས་བཀང་སྟེ་བཙོག་ཅིང་
རྫོབ་པོར་འདུག་ནའང་ཁོ་ཚོས་འཚོ་བ་རོལ་པ་བཟང་། སྤྲོ་ལྡན་གྱི་ཞི་
ལ་ཆ་གཅིག་དང་འདྲ་བར་སྨི་སྨི་ཞེས་གྲག་ཅིང་རྩེ་མོ་རྩེ། རང་གི་ཆེད་
དུ་མིན་ཕྱིར་ཉུང་ཙམ་བརྐུས་པས་ཆོག་ནའང་། ངས་གང་ཐུབ་ཀྱིས་སྤོ་
བོའི་དེ་ནས་ལྐོག་ཏུ་ཁོ་ཚོར་ཇ་ལོ་དང་ཀ་ར། དཀྱུས་འབྲུ་དང་ཤིང་ཏོག་
བསྣུར་མ། གྲོ་ཕྱེ་དང་ཤ་མོ་སྐམ་པོ། དངུལ་སྒོར་ཅི་ཙམ་ཡོད་པ་མི་དྲན་
ཡང་དངུལ་སྒོར་བཅས་ཉུང་ཙམ་ཉུང་ཙམ་བྱས་ཏེ་བརྐུས་འོང༌།
“ཡིན་ནའང་། ཁྱོད་ཀྱི་ཨ་ཕར་ཅི་ཡང་མི་དགོས་པར་མ་ཟད། སྤོ་
ལངས་ནས ‘ང་ཚོ་སྤྲང་བོ་ཡིན་ནམ།” ཟེར།
"ཝ་ལི་ཝ་ལ་ཡང་རྗེས་འབྲངས་ཏེ ‘ཨ། ཨ་མ། འདི་ཅི་རེད་
ཡ༑' ཟེར།
“ངས་ཁོ་ཚོར ‘གླེན་པ། ང་སུ་རེད། ང་ནི་ཁྱོད་ཀྱི་གྱོས་མོ་རེད།
ང་སུ་རེད། གླེན་མ། ང་ནི་ཁྱོད་ཀྱི་ཨ་མ་རེད། ང་ལ་དམའ་འབེབས་
བྱས་ཆོག་ནི་ཨེ་རེད། ཨ་མས་མི་ཡུལ་ནས་བརྙས་བཅོས་མྱངས་ན།
འཕགས་མ་ལྷ་ཡུལ་ནས་བཤུམ་པ་ཤེས་དགོས།’ ཞེས་གཤེ་གཤེ་
བཏང་།
“ངས་བཤད་པའི་སྐད་ཆ་དེ་དག་ལ་ཉན་རྗེས་མེ་ཁི་སེམ་གྱིས་
འཕྲལ་མར་ང་ལ་འཁྱུད་དེ་ཁང་བའི་ནང་ནས་གང་སར་བསྐོར་ཞིང་
ཞབས་བྲོའི་སྟངས་སྟབས་ཀྱང་བྱས། ཁོ་ལ་ཤེད་ཤུགས་ཆེ་བས་དོམ་ཁྱི་
ཞིག་དང་འདྲ། འདྲེ་ཕྲུག་མ་ཝན་ཁཱ་ཝེར་རེའེ་ཡའང་ཕར་འགྲོ་ཚུར་
འགྲོ་བྱས་ཏེ་རྨ་བྱ་ཞིག་དང་མཚུངས་པར་ཁྱོ་གར་མཚམས་མ་ཆད་
པར་འུད་བསྟོད་བྱེད་པ་དེ་གསར་དུ་ཉོས་པའི་ཨ་ལད་པད་གོག་ཅིག་
ལ་འུད་བསྟོད་བྱེད་པ་དང་མཚུངས། མོའི་མིག་གིས་ཕར་ལྟ་ཚུར་ལྟ་
བྱེད་པ་དང་རྒྱུན་དུ་ཁྱིམ་ལས་སྐོར་གཅིག་གཅིག་གཉིས་གཉིས་བྱས་ཏེ་
གླེང་བ་ནི་ཁྱིམ་གཉེར་གཡོག་མོ་ཞིག་དང་འདྲ། མོར་བལྟས་ན་དངོས་
ནས་དགོད་བྲོ་བར་འདུག ཇ་འཐུང་དུས་མོས་རང་གིས་ལས་པའི་བག་
ལེབ་ཁྱེར་འོང་ཞིང་། དེ་སྲ་ཞིང་མཁྲེགས་པས་དངོས་གནས་སྤྱང་སོ་
ཞིག་ཡིན་ནའང་གཅོག་མི་ནུས་པ་དང་ཕྱུར་བའི་བག་ལེབ་ནི་བྱེ་མ་
དང་འདྲ།
“འདི་ལྟར་དུས་ཡུན་རིང་བོ་ཞིག་འགོར་ནས་ཁྱོད་རང་སྐྱེ་ལ་ཉེ་
དུས་ཁྱོད་ཀྱི་སྤོ་བོས་སྔར་བཞིན་ཁ་མི་གྲག ཡུལ་ལྷ་འདིར་མཁྲེགས་
འཛིན་ཡོད་པས་ང་ལྐོག་ཏུ་ཁོ་ཚོར་ལྟ་རུ་སོང་བ་ཁོས་ཤེས་ནའང་མ་
ཤེས་ཁུལ་བྱས་ཏེ་ཁྱིམ་གང་བོས་ཝན་ཁཱ་ཝེར་རེའེ་ཡའི་དོན་གླེང་མི་
ཆོག་ཕྱིར་ཚང་མས་ཁ་གཅིག་ཀྱང་མི་གྲག ངས་ཀྱང་སྐད་ཆ་མ་སྨྲས་
ནའང་སེམས་སུ་གསལ་ཏེ་ཕ་སེམས་ཀྱི་སྒོ་མོ་དེ་ཡུན་རིང་དུ་གཏད་
འཇོག་པ་ཞིག་མིན། སྔ་མོ་ནས་རེ་སྒུག་བྱས་པའི་དུས་དེ་མཇུག་མཐར་
སླེབས་བྱུང་། ཉིན་ཞིག་གི་མཚན་མོར། ལྷགས་རླུང་གི་ངར་སྐད་སྒྲོག་
ཅིང་དོམ་ཁྱི་སྒེའུ་ཁུང་ཆུང་བར་འགོ་བ་དང་འདྲ་ལ། དུ་ཁུང་ལས་འུར་
སྒྲ་གྲག་ཅིང་འདྲེ་ཕྲུག་ཚང་མ་ལྕགས་ཐག་ལས་ཐར་འདུགང་དང་ཁྱོད་
ཀྱི་སྤོ་བོ་ཉལ་ཡང་གཉིད་མ་ཁུགས།
“དེ་ནས་ངས ‘འདི་ལྟ་བུའི་མཚན་མོ་དབུལ་བོས་རོལ་རྒྱུ་དཀའ་ལ།
སེམས་ཁམས་མི་བདེ་བ་དེ་དག་གིས་རོལ་རྒྱུ་དེ་ལས་ཀྱང་དཀའ་ཞེས་
བཤད།
“གློ་བུར་དུ་ཁྱོད་ཀྱི་སྤོ་བོས་ང་ལ ‘ཁོ་ཚོས་འཚོ་བ་རོལ་བ་ཇི་འདྲ་
འདུག’ ཅེས་དྲིས།
་‘འཚོ་བ་རོལ་པ་ཧ་ཅང་བཟང་།
་‘ངས་ཁོ་ཚོར་ཟེར་བ་ཁྱོད་ཀྱིས་ཇི་ལྟར་ཤེས་པ་ཡིན’
ད་ཆོག་གི། ངས་བཤད། རྒད་པོ།ཧོན་ལོག་ཁུལ་མ་བྱེད། ཁྱོད་
ཀྱི་དེ་དག་ལ་མཚམས་ཞོག སུ་ཞིག་གིས་ཁྱོད་དང་མཉམ་དུ་རྩེད་མོ་དེ་
འདྲ་རྩེ།’
“ཁོས་དབུགས་རིང་ཞིག་འབྱིན་ཏེ ‘ཨ། ཁྱོད་ཚོ་འདྲེ་འདི་དག
འདྲེ་ནག་རེད་ཡ་ཟེར།
“དེ་ནས་ཡང་ཁོས་ཉན་ནས ‘གླེན་རྒན་དེ། – དེ་ནི་ཁྱོད་ཀྱི་ཨ་
ཕར་བཤད་པ་རེད།—ངོ་མས་གླེན་པ་ཞིག་ཡིན་ནམ’ ཟེར།
“ངས ‘ལས་ཀ་བྱེད་ན་མི་འདོད་པའི་མི་དེ་དག་དང་གཞན་གྱི་
སྐེ་རུ་ཞོན་པའི་མི་དེ་དག་ནི་ད་གཟོད་གླེན་པ་ཡིན། ཁྱོད་ཀྱིས་དེ་ལས་
ལྡོག་སྟེ་ཁྱོད་ཀྱི་ལྗ་ཁོའོ་ཝེ་དང་མེ་ཁིལ་ལ་ལྟོས་དང་། དེ་གཉིས་ནི་གླེན་
པ་དང་འདྲ་བར་འཚོ་བ་མ་ཡིན་ནམ། ཁྱིམ་དུ་ལས་ཀ་སུས་བྱེད། སྒོར་
མོ་སུས་གསོག ཁོ་ཚོས་ཁྱོད་ལ་རོགས་ཆེན་པོ་བྱས་སོང་ངམ’ ཞེས་
བཤད།
“དེ་ནས་ཁོས་ང་ལ་སྡིགས་མོ་བྱེད་མགོ་བརྩམས་ཏེ་གླེན་མ་དང་
ཐ་ཤལ། དབྱེན་དཀྲུག་མཁན་ཞེས་གཤེ་གཤེ་གཏོང་བ་དང་ད་དུང་
སྡིགས་མོ་བྱས་ཀྱང་ཇི་ལྟར་སྡིགས་པ་སེམས་སུ་མི་དྲན། ངས་སྐད་ཆ་
མ་བཤད།
“ཁོས ‘ཁྱོད་ཀྱིས་གར་འོང་མི་ཤེས་ལ་རྒྱུས་ལོན་ཡང་མེད་པ་
ཞིག་ལ་ཅིའི་ཕྱིར་ཡིད་རྟོན་བྱས་པ་ཡིན་ཟེར།
“ངས་ཁ་མ་གྲག་པར་བསྡད་པས་ཁོ་ཐང་ཆད་སོང་། དེ་ནས་
ངས ‘ཁྱོད་ཀྱང་སོང་སྟེ་ཁོ་ཚོས་འཚོ་བ་རོལ་བ་ཇི་འདྲ་ཡིན་པར་ལྟོས་
དང་།ཁོ་ཚོས་འཚོ་བ་རོལ་བ་འགྲིག་འདུག’ ཅེས་བཤད།
"ཁོས ‘དེ་བྱས་ན་ཁོ་ཚོ་གོང་དུ་བཀུར་སོང་། ཁོ་ཚོ་ཚུར་ཡོང་དུ་
ཆུག” ཟེར།
“ཁོའི་སྐད་ཆ་དེ་ཐོས་མ་ཐག་ང་དགའ་ནས་ངུས་བྱུང་། ཁོས་ངའི་
སྐྲ་ལོ་གློད། ཁོས་ངའི་སྐྲ་བཟུང་ནས་རྩེ་བར་དགའ་ཞིང ‘གླེན་མ། མ་
ངུ༑ ང་ལ་བརྩེ་བ་མེད་པ་ཡིན་ནམ།་ཞེས་ཆིག་ལབ་བྱས།
“དོན་གྱིས་ཁོ་སྔོན་ཆད་ཀྱང་ཧ་ཅང་བཟང་ཞིང་ང་ཚོའི་རྒད་པོས་
གཞན་སུ་ཡང་ཁོ་ལས་སྤྱང་གྲུང་འཛོམས་པ་ཞིག་མེད་པར་སྙམ་པའི་
དུས་དེ་ནས་བཟུང་། ཁོའི་གཤིས་རྒྱུད་རྩུབ་མོར་གྱུར་ལ་གླེན་པ་ཞིག་
ཏུའང་གྱུར།
“དུས་བཟང་ཞིག་སྟེ། སྨྱུང་སྲུང་དུས་ཀྱི་མཇུག་མཐའི་གཟའ་
ཉི་མར་ཁྱོད་ཀྱི་ཨ་ཕ་དང་ཨ་མ་དངོས་སུ་སླེབས་བྱུང་ལ་དེ་གཉིས་
ཀྱི་གཟུགས་རིང་ཞིང་གོན་པ་གཙང་ལ་གྲ་དག ཁྱོད་ཀྱི་ཨ་ཕ་སྤོ་
བོའི་མདུན་དུ་ལངས་འདུག (ཁྱོད་ཀྱི་སྤོ་བོ་ཁོའི་ཕྲག་པའི་ཚད་དུ་
སླེབས) ཁོས ‘དཀོན་མཆོག་གི་ཞལ་ངོར་གཟིགས་ཏེ་ཝི་སེ་ལེ་ཡེ་
ཝེ་ཆི་ཡིས་ང་ནི་རྫོངས་སྐལ་སྟེར་དུ་འོང་བར་མ་འདོད། དེ་ནི་མིན་ཏེ།
ང་ནི་ངའི་ཆུང་མའི་ཨ་ཕར་འཚམས་འདྲི་ཞུ་རུ་འོང་བ་ཡིན།’ ཟེར།
“རྒད་པོ་ཧ་ཅང་དགའ་ནས་ཁོ་དགོད་ཙམ་བྱས་ཏེ ‘ཧེ་ཧེ། གླེན་
རྒན་འདི། རི་བཟུང་དཔའ་བོ་ཞིག་དང་འདྲ། ཆོག་གི སྣང་དོགས་མ་
བྱེད། གནས་སྤོར་ཤོག་དང་མཉམ་དུ་འདུག’ ཟེར།
“མེ་ཁི་སེམ་གྱིས་སྨིན་མ་བསྡུས་ཏེ ‘ཝན་ཁཱ་ཝེར་རེའེ་ཡ་ཡི་
འདོད་པ་ལྟར་བྱོས། ང་ལ་ཅི་བྱས་ཀྱང་ཆོག” ཟེར།
“ཁོ་ཚོ་དང་མཉམ་དུ་བསྡད་ན་རྩོད་པ་བྱས་ཏེ་ཅི་བྱས་ཀྱང་མཐུན་
པོ་མི་ཡོང་། ངས་ཁྱོད་ཀྱི་ཨ་ཕར་མིག་བརྡ་ཞིག་འཕངས་ཤིང་ཅོག་ཙེའི་
འོག་ནས་ཁོ་ལ་རྡོག་ཐོས་བརྒྱབ། ཡིན་ཡང་ཕན་མ་ཐོགས་པར་ཁོ་ལ་
ཁོའི་བྱེད་ཐབས་ཡོད། ཁོའི་ལྟ་ན་སྡུག་པའི་མིག་ཟུང་ནི་སྤྲོ་ལ་གསལ་
ཞིང་དྭངས། སྨིན་མ་ནག་ཅིང་མཚམས་རེར་སྨིན་མ་བསྡུས་ནས་མིག་
ཟུང་སྐུང་བར་བྱེད། ངོ་གདོང་སྲ་མཁྲེགས་སུ་གྱུར་ཏེ་སྐྱེ་སྟོབས་ཞིག་
མངོན་འདུག དུས་དེར་ཁོས་ང་མ་གཏོགས་སུས་ཁ་ལའང་མི་ཉན། ང་
རང་གི་བུ་ངོ་མ་ལས་ཀྱང་ཁོ་ལ་དགའ། ཁོས་དེ་ཤེས་ནས་ཁོ་ཡང་ང་
ལ་དགའ། ཁོ་རང་རྒྱུན་དུ་ང་ལ་དམ་པོར་འབྱར་ཞིང་འཁྱུད། མཚམས་
རེར་ང་ལ་འཁྱུད་དེ་ཁང་བའི་ནང་དུ་གང་སར་སྐོར། ཁོས ‘ཁྱོད་ནི་
ངའི་ཨ་མ་ངོ་མ་ཡིན། འཇིག་རྟེན་འདིར་ང་རང་ཁྱོད་ལ་དགའ་བ་
ནི་བྷ་བྷི་ཝ་རར་དགའ་བ་དང་མཚུངས’ ཟེར། དེ་དུས་ཁྱོད་ཀྱི་ཨ་
མ་ཡང་བཤད་པར་དགའ་ཞིང་འུར་ཟིང་སློང་བར་དགའ་བའི་མ་
རབས་པྲ་ཚགས་ཤིག་ཡིན། མོ་ཁོའི་སར་བརྒྱུགས་འོང་ཏེ་སྐད་མཐོན་
པོས ‘ཁྱོད་ཀྱིས་སྐད་ཆ་འདི་འདྲ་བཤད་ཕོད་དམ། ཕིམ་ཡི་མི། ཁྱོད་
འདི། ངོ་ཨེ་ཚ་གི’ ཟེར། ངེད་གསུམ་པོས་འདི་ལྟར་རྩེད་མོ་བརྩེས་ཏེ་
འཚོ་བ་རོལ་བ་ཧ་ཅང་སྐྱིད། ངའི་སྙིང་ཉེ་བའི་ཁོ་ཞབས་བྲོ་འཁྲབ་ཧ་
ཅང་མཁས་པས་ཁོ་ལ་འགྲན་ཕོད་མཁན་ཉུང་ཞིང་ཁོས་སྙན་འཇེབས་
ལྡན་པའི་གླུ་གཞས་ཀྱང་གཏོང་ཤེས། དེ་ནི་ཁོས་ཞ་ར་ཡོད་ས་ནས་
བསླབས་པ་ཡིན་ཞིང་ཞ་ར་ནི་ཕུལ་དུ་བྱུང་བའི་གླུ་བ་ཞིག་ཡིན།
“ཁོ་དང་ཁྱོད་ཀྱི་ཨ་མ་མེ་ཏོག་ལྡུམ་རའི་ཁང་མིག་ཆུང་བ་ཞིག་
ཏུ་གནས་སྤར་ནས་བསྡད། ཁྱོད་ཀྱང་དེ་རུ་སྐྱེས་པ་ཡིན་ལ་སྐྱེས་དུས་
ཉིན་གུང་ཞིག་ཡིན། ཁྱོད་ཀྱི་ཨ་ཕ་གུང་ཟས་འཐུང་དུ་ཡོང་བར་ཁྱོད་
ཀྱིས་བསུ་མ་བྱས་པ་རེད། ཁོ་དགའ་བ་དེར་ལྟོས་དང་། ཁོ་དགའ་ནས་
སྨྱོ་བ་དེར་ལྟོས་དང་། ཡིན་ཡང་ཁྱོད་ཀྱི་ཨ་མས་ལུས་སེམས་གཉིས་
ཀྱི་དཀའ་ངལ་མྱངས་ཡོད། གླེན་པ། བྱིས་པ་སྐྱེ་བ་ནི་ཇི་འདྲའི་དཀའ་
ཚེགས་ཆེ་བ་ཞིག་ཡིན་པ་གཏན་ནས་ཤེས་ཀྱིན་མེད་པ་འདྲ། ཁོས་ང་
རང་ཕྲག་པར་འཕངས་ནས་ར་སྐོར་བརྒྱུད་དེ་སྤོ་བོར་ཁོང་ལ་ཚ་བོ་
སྐྱེས་པ་དེ་སྙན་ཞུ་བྱེད་དུ་ཁྲིད། སྤོ་བོ་ཡང་དགོད་ཙམ་བྱས་ཏེ ‘ཧི་ཧི།
མེ་ཁི་སེམ། བདུད་འདྲེ་ཁྱོད’ ཟེར།
“ཡིན་ཡང་ཁྱོད་ཀྱི་ཨ་ཞང་གཉིས་པོ་ཁོ་ལ་མི་དགའ། ཁྱོད་ཀྱི་ཨ་
ཕས་ཆང་མི་འཐུང་ཡང་ཁ་རྒོད་ཅིག་ཡིན་ཞིང་གཡོ་འཕྲུལ་སྣ་ཚོགས་
རྩེ་བར་ཧ་ཅང་དགའ། ཁོ་ཚོས་ཁོར་གདུག་རྩུབ་ཀྱིས་འཁོན་ལན་
བསློགས་སོང་། ཐེངས་ཤིག་སྨྱུང་སྲུང་དུས་སུ་རླུང་དྲག་ཏུ་གཡུགས་ཏེ་
གློ་བུར་དུ་ཁང་བར་འུར་འུར་གྱི་སྒྲས་ཁེངས་ནས་ཧ་ཅང་སྐྲག་ལ། ཚང་
མ་ཧོན་ཐོར་བར་བྱས་པས་ངོ་མས་འདྲེ་སླེབས་སོང་ངམ། སྤོ་བོ་སྐྲག་
ནས་གང་སར་མཆོད་མེ་སྒྲོན་དུ་མངགས། ཁོ་ཕར་རྒྱུག་ཚུར་རྒྱུག་བྱས་
ཏེ་སྐད་ཤུགས་ཆེན་པོས ‘ང་ཚོས་ངེས་པར་དུ་མཉམ་དུ་གསོལ་བ་
འདེབས་དགོས' ཟེར།
“གློ་བུར་དུ། ཡོད་ཚད་དལ་ཅག་གེར་སོང་ཞིང་དེས་ཚང་མ་སྔར་
ལས་སྐྲག་པར་བྱས། ཨ་ཞང་ལྔ་ཁོའོ་ཝེ་ཡིས་ཚོད་དཔག་སྒོས ‘འདི་
མེ་ཁི་སེམ་གྱིས་བསྒྲུབས་པ་ཁོ་ཐག་རེད་ཟེར། རྗེས་སུ་མེ་ཁི་སེམ་གྱིས་
ཀྱང་རིགས་མི་འདྲ་བའི་ཤེལ་དམ་སྣ་ཚོགས་གནམ་གྱི་སྒེའུ་ཁུང་གི་
ཟུར་དུ་བཞག་སྟེ་ཤེལ་དམ་གྱི་ཁ་རུ་རླུང་བརྒྱབ་པ་ན་འུར་འུར་གྱི་སྒྲ་
དང་སྒྲ་སྣ་ཚོགས་བྱུང་བ་ཡིན་ཟེར། སྤོ་བོས་འཇིགས་སྐུལ་གྱིས ‘མེ་
ཁི་སེམ་ཁྱོད་ཀྱིས་ད་དུང་ཀུ་རེ་འདི་འདྲ་རྩེ་རྒྱུ་ཡིན་ན། སེམས་ཆུང་
བྱས་ན་བཟང་། ངས་ཁྱོད་ཡང་བསྐྱར་སཱའེ་བྷེ་རེ་ཡ་རུ་སྐྱེལ་ངེས་ཡིན་
ལ་ཁྱོད་རང་ཕྱིར་ཡང་ལོག་མི་ཐུབ’ ཟེར།
“གྲང་ངར་ཆེ་བའི་ལོ་ཞིག་གི་དགུན་ཁར། སྤྱང་ཚོགས་ཐང་སྟོང་
ནས་གྲོང་དུ་སླེབས་བྱུང་། དུས་དང་བསྟུན་ནས་ཁྱི་བསད་པ་དང་རྟ་
འདྲོགས་སུ་བཅུག་ཅིང་། ཅུང་མིན་ན་ཆང་གིས་བཟི་བའི་མཚན་སྲུང་
བ་ཞིག་ཀྱང་འཆོས་སོང་བས་མི་སེམས་དངངས་སྐྲག་གིས་མི་བཟོད་
པར་བྱས། ཁྱོད་ཀྱི་ཨ་ཕས་མེ་མདའ་བཟུང་ཞིང་ཁངས་ཤུད་སྟེག་བྱེད་
གོན་ནས་མཚན་མོར་ཐང་སྟོང་དུ་སོང་། ཁྱོད་ཀྱིས་ལྟོས་དང་། ཁོ་སོང་
ནས་སྤྱང་ཀི་ཞིག་དྲུད་ནས་ཡོང་བ་ཁོ་ཐག་ཡིན། དེ་མིན་ན་སྤྱང་ཀི་
གཉིས་བཏུལ་ནའང་ཐང་། ཁོས་སྤྱང་ལྤགས་བཤུས་ཏེ་ཀླད་པ་བྲུས་
ཤིང་ཤེལ་གྱི་མིག་འབྲས་ཤིག་སྤྲད་པ་ན་སྤྱང་ཀི་ངོ་མ་ཞིག་དང་ཡོངས་
སུ་མཚུངས། ཐེངས་ཤིག་ཨ་ཞང་མེ་ཁིལ་བརྒྱུད་ཁང་དུ་བཤང་གཅིན་
གཏོང་དུ་འགྲོ་དུས་གློ་བུར་དུ་བརྒྱུགས་ནས་ཕྱིར་ལོག་བྱུང་། སྐྲ་ལོ་
གཟེངས་ཤིང་མིག་འཇུར་བ་དང་། མིད་པ་འགེགས་ནས་སྐད་ཆ་ཚིག་
གཅིག་ཀྱང་མི་ཤོད། ཁོས་རྐང་སྣམ་མར་ལྷུང་སྟེ་དེར་ཐོགས་ནས་ས་རུ་
འགྱེལ་སོང་པ་ན་སྐད་དམའ་མོས ‘སྤྱང་ཀི’ ཟེར། ཚང་མས་ལག་ལ་
ཅི་ཐོགས་བཟུང་ཞིང་སྒྲོན་མེ་སྦར་ཏེ་བརྒྱུད་ཁང་དུ་སོང་ནས་བལྟས་པ་
ན༑ངོ་མས་སྤྱང་ཀི་ཞིག་ཆ་སྒམ་ལས་ཕྱི་རུ་བུད་འདུག ཚང་མས་དེ་ལ་
རྡེག་པ་དང་མདའ་འཕངས་ནའང་དེས་སྣང་དོགས་གཏན་ནས་མི་བྱེད།
ཚང་མས་ཞིབ་ཏུ་བལྟས་པ་ན་དེ་ནི་མགོ་བོ་མེད་པའི་སྤྱང་ལྤགས་ཤིག་
རེད། དེའི་ལག་པ་གཉིས་པོ་ཆ་སྒམ་དུ་འཛེར་མས་བཏགས་འདུག དེ་
དུས་མེ་ཁི་སེམ་གྱིས་སྤོ་བོ་ལ་ཁོང་ཁྲོ་བསླངས་སོང་།
“ལྔ་ཁོའོ་ཝེ་ཡང་ཁོའི་རྗེས་སུ་འབྲངས་ཏེ་གང་འདོད་བྱས། མེ་ཁི་
སེམ་གྱིས་སྲ་ཤོག་ཐོག་ཏུ་སྤྱང་མགོ་སྦྱར་པ་ན་དེར་སྣ་དང་ཁ། མིག་
ཡོད་ལ་རྩྭ་ཆག་གིས་སྤུ་སྦྱར་ནས་ལྔ་ཁོའོ་ཝེ་དང་མཉམ་པོར་སྲང་
ལམ་དུ་སྨྱོ་རྒྱུག་བྱས། དེ་འདྲའི་འཇིགས་སུ་རུང་བའི་ངོ་གདོང་དེ་
གཞན་གྱི་སྒེའུ་ཁུང་ཁར་བཞག་སྟེ་སེམས་ཅན་སྐྲག་ནས་འག་སྐད་
བྱུང་། མཚན་མོར་སླེབས་དུས། ཁོ་ཚོས་ཉལ་གོས་བཀབ་སྟེ་སོང་ནས་
ཡུལ་ལྷར་སྐྲག་ཕུད། ཆོས་དཔོན་སྐྲག་ནས་ཉེན་རྟོག་ཁང་དུ་བྲོས་པ་ན་
ཉེན་རྟོག་པ་ཡང་སྐྲག་སྟེ་སྐད་གསེང་མཐོན་པོས་སྐྱོབ་དགོས་པའི་བརྡ་
བཏང་། ཁོ་ཚོས་འདི་འདྲའི་ཐལ་དྲགས་པའི་ཀུ་རེ་མང་པོ་རྩེ་བ་དེ་ཅི་
ལྟར་བཀག་ཀྱང་མ་ཁོགས། ཁོ་ཚོར་འདུ་འཛི་མི་སློང་བར་ངས་ཞུ་བ་
བྱས་ལ་ཝན་ཁཱ་ཝེར་རེའེ་ཡས་ཀྱང་ཞུ་བ་བྱས་ནའང་ཕན་པ་མེད་དེ་
ཁར་མི་ཉན། མེ་ཁི་སེམ་དགོད་བཞིན་དུ་བཤད་རྒྱུར། ཁོ་ཚོ་འདི་ཙམ་
ལའང་སྐྲག་ནས་མགོ་བོ་ལག་པས་བཀབ་སྟེ་འབྲོ་བ་མཐོང་ན་ངོ་མས་
སྐྱིད་པོ་འདུག
“ཁོས་འདི་དག་གི་ཆེད་དུ་ཅུང་མིན་ན་སྲོག་ཀྱང་ཤོར། ཨ་ཞང་
མེ་ཁིལ་ཁྱོད་ཀྱི་སྤོ་བོ་དང་འདྲ་བར་སེམས་རྒྱ་ཆུང་ཞིང་འཁོན་སེམས་
འཆིང་བར་དགའ་བས་ཁོས་ཐབས་ཀྱིས་ཁྱོད་ཀྱི་ཕ་ལ་གནོད་པ་བྱེད་
བསམས། ལོ་ཞིག་གི་དགུན་སྟོད་དུ་ཁོ་ཚོ་བཞི་བོ་སྟེ་མེ་ཁི་སེམ་དང་
ཨ་ཞང་གཉིས་པོ། མཆོད་རོགས་ཤིག (རྗེས་སུ་ཁོས་ཤིང་རྟའི་ཁ་ལོ་བ་
ཞིག་བསད་དེ་ཆོས་ཚོགས་ཀྱི་ཡིག་ཚགས་ལས་མེད་པར་བཟོས།)
བཅས་མགྲོན་དུ་ཕེབས་ནས་ཕྱིར་ལོག་སྟེ་ས་ཚུགས་ཀྱི་སྲང་ལམ་དུ་
ཐོན་རྗེས། ཁོ་ཚོས་མེ་ཁི་སེམ་ཡི་མགོ་གཡོགས་ཏེ་ཅིའུ་ཁོ་ཧྥུ་རྫིང་བུ་
ཡོད་སར་སོང་། དར་ཤུད་སྟེག་ཏུ་སོང་སྟེ་བྱིས་པ་དང་འདྲ་བར་རྐང་
བས་དར་ཤུད་སྟེག་པ་ཡིན་ཟེར། ཁོ་ཚོ་དེ་ཐོན་ནས་ཁོ་རང་དར་གྱི་ཁུང་
བུ་ཞིག་ཏུ་ཕུ་འདེད་བྱས་སོང་། ངས་དོན་དེ་ཁྱོད་ལ་བཤད།……………”
“ཨ་ཞང་གཉིས་པོར་ཅིའི་ཕྱིར་དེ་འདྲའི་གདུག་རྩུབ་ཆེ་བ་རེད།”
“ཁོ་ཚོར་གདུག་རྩུབ་ཆེ་བ་མ་རེད”ཅེས་མོས་སྣ་ཐ་སྣོམ་བཞིན་ཞི་
འཇམ་གྱིས་་ཁོ་ཚོ་གླེན་པ་ཙམ་ཡིན་ན་དྲག་མོད། སྨི་ཧྲེར་ཁ་ནི་གཡོ་
ཅན་ཡིན་ལ་གླེན་པའང་ཡིན། ལྗ་ཁོའོ་ཝེ་ནི་དེ་ལས་ལྡོག་སྟེ་ཅི་ཡང་
མིན། དེ་ནི་གླེན་པ་ཧ་རེ་ཧུ་རེ་ཞིག་ཡིན།……དེ་འདྲ་ཞིག་ཡིན། ཁོ་
ཚོས་ཁོ་ཆུ་ནང་དུ་དེད་རྗེས་ཁོ་ཆུ་ཁར་གཡེང་ཞིང་ལག་པས་དོང་ཁའི་
དར་ལ་འཐམ་པ་ན། ཁོ་ཚོ་ཁོའི་ལག་པའི་སྟེང་ལ་རྐང་བ་སྤོས་ནས་
ཁོའི་ལག་མཛུབ་ཡོད་ཚད་ལ་ལྷམ་གྱི་ཕྱི་རྟིང་སྤོས་ཏེ་གཙབ་འདུག དེ་
དུས་ཁོ་ཧ་ཅང་གསལ་ལ་ཁོ་ཚོ་ཆང་གིས་བཟི་འདུག ཅི་བྱས་མི་ཤེས་ལ།
ཕལ་ཆེར་དཀོན་མཆོག་གིས་ཁོ་བསྐྱབས་པ་ཡིན་ཏེ་ཁོས་ཆུ་འོག་ཏུ་
ལུས་དྲང་བོར་བསྲིངས་ཤིང་གདོང་ཡར་ལ་གཏད་ནས་དར་གྱི་ཁུང་བུའི་
དཀྱིལ་ནས་དབུགས་བླངས། ཁོ་ཚོས་ཁོར་རེག་མ་ཐུབ་པར་མགོ་བོར་
དར་ལོག་འགའ་གཡུགས་ཏེ་སོང་། ཁོ་རང་ཉིད་མར་ལ་ནུབ་པ་རེད་
ཟེར། ཡིན་ཡང་ཁོ་ཡར་འགོས་ཏེ་མགྱོགས་མྱུར་གྱིས་ཉེན་རྟོག་ཡན་
ལག་ཁང་དུ་བརྒྱུགས། ཉེན་རྟོག་ཡན་ལག་ཁང་དེ་རུ་ཡོད། ཐང་ཆེན་དུ་
ཡོད་པ་ཁྱོད་ཀྱིས་ཤེས་ངེས། ཉེན་རྟོག་པས་ཁོ་ངོ་ཤེས་ལ་ང་ཚོ་ཁྱིམ་མི་
གང་བོ་ཡང་ངོ་ཤེས། ཁོས ‘དོན་འདི་ཇི་ལྟར་བྱུང་བ་ཡིན།་ཞེས་དྲིས།
ཨ་ཕྱིས་རྒྱ་གྲམ་གྱི་ཕྱག་རྒྱ་ཞིག་བྱས་ཤིང་དྲིན་དྲན་བཞིན་དུ།
“གཙོ་བདག་ལགས། མེ་ཁི་སེམ་ས་ཝ་ཅེ་ཝེ་ཆི་དང་ཁྱོད་ཀྱི་དྲང་
བདེན་གྱི་སྐྱེས་མཆོག་བདེ་བར་གཟིམ་དང་། ཁོ་དེ་དང་མཐུན་པོ་ཡོང་
ཐུབ། ཨེ་ཤེས་ལགས། ཁོས་ངོ་མས་ཉེན་རྟོག་པར་དོན་འདི་གསང་
འདུག ཁོས ‘ཡོད་ཚད་ངའི་ནོར་འཆུག་ཡིན། ང་ཆང་གིས་བཟི་སྟེ་
མགོ་འཐོམས་ནས་ཆུ་རྫིང་ཁར་སོང་སྟེ་དར་གྱི་ཁུང་བུར་ལྷུང་སོང་བ་
རེད།’ཟེར།
“ཅུའུ་ཀྲང་གིས ‘མ་རེད།ཁྱོད་བཟི་མེད’ ཟེར།
“ཡུད་ཙམ་འགོར་རྗེས་ཉེན་རྟོག་ཡན་ལག་རུ་ཁག་གིས་ཁོའི་ལུས་
པོ་ཆང་གིས་ཕྱིས་ཤིང་ལྭ་བ་སྐམ་པོ་ཞིག་བསྐོན། སློག་པ་ཞིག་གིས་
གཡོགས་ཏེ་ཉེན་རྟོག་དཔོན་པོས་དངོས་སུ་ཁྱིམ་དུ་བསྐྱལ་ཞིང་ཉེན་
རྟོག་པ་གཉིས་ཀྱང་ཁྲིད་འོང་། ཡ་ཧྲེན་ཁ་དང་མེ་ཤི་ཁཱ་ད་དུང་ཡུལ་ལ་
ལོག་མེད་པར་ཆང་ཁང་དུ་སྦྱིན་བདག་མར་བསྟོད་བསྔགས་བྱེད་དུ་
བུད་སོང་། ང་དང་ཁྱོད་ཀྱི་ཨ་མས་མེ་ཁི་སེམ་ལ་ལྟ་ཞིབ་བྱས་པ་ན་
ཁོའི་ཚུགས་ཀ་གཞི་ནས་འགྱུར་འདུག ལུས་པོར་སྔོ་ཐིག་གིས་ཁེངས་
ཤིང་ལག་མཛུབ་ཚང་མ་གཙབས་ནས་ཁྲག་འཛར་གྱིན་འདུག ཡ་ཁུང་
དུ་ཁ་བ་དཀར་པོ་ཞིག་ཡོད་པ་འདྲ་ཡང་དེ་ནི་ཞུ་རྒྱུ་མེད་པའི་ཡ་ཁུང་
དཀར་པོ་ཡིན།
“བྷ་བྷི་ཝ་རས་སྐད་ཆེན་པོས ‘ཁྱོད་ལ་ཅི་བྱུང་སོང་བ་རེད’ ཟེར།
“ཉེན་རྟོག་ཅུའུ་ཀྲང་གིས ‘སྣ་གཉེར་ཏེ་ཡོད་ཚད་ལ་སྣོམ་བཞིན་
ཡོད་ཚད་ལ་རྩད་བཅད། ངའི་སེམས་ལ་སྔ་མོ་ནས་ཚོར་བ་འདི་འདྲ་
ཞིག་འབྱུང་སྟེ། ཨ་ཡ། མ་བཟང་ཐལ’ ཟེར།
“ངས་ཝན་ཁཱ་ཝེར་རེའེ་ཡ་ལ་ཉེན་རྟོག་དཔོན་པོ་འགྲོ་རུ་མ་
བཅུག་ཅིང་རང་ཉིད་ཁ་རོག་གེར་སོང་སྟེ་མེ་ཁི་སེམ་ལ ‘དོན་གྱིས་ཅི་
བྱུང་སོང་བ་རེད’ ཅེས་དྲིས།
“ཁོས་སྐད་དམའ་མོས ‘སྔོན་ལ་ཁྱོད་ཚོ་སོང་སྟེ་ལྗ་ཁོའོ་ཝེ་དང་
མེ་ཁིལ་བཀག་སྟེ་ཁོ་ཚོར་འདི་ལྟར་ཤོད། ཁོ་ཚོ་དང་ང་ནི་ས་ཚུགས་
སྲང་ལམ་ནས་སོ་སོར་གྱེས་པ་ཡིན། ཁོ་ཚོ་ཡེ་ཤུའི་དུས་སྟོན་སྲང་ལམ་
ཆེན་མོར་བུད་སོང་། ང་སྐུད་འཁེལ་སྲང་ལམ་དུ་དཀྱོགས་སོང་ཞེས་
ཤོད།བཤད་ནས་འཆུག་མི་རུང་།དེ་མིན་ན་ཉེན་རྟོག་པས་ཤེས་ནས་ཁོ་
ཚོར་གོད་ཆག་ཐེབས་ངེས་ཡིན’ ཟེར།
“ངས་ཁྱོད་ཀྱི་སྤོ་བོ་བཙལ་ནས ‘ཁྱོད་སོང་སྟེ་ཉེན་རྟོག་པར་ཁ་
བརྡ་ཞིག་བྱོས། ང་འགྲོ་ན་སྒོ་ཆེན་ཁ་ནས་བྱིས་པ་ཚོར་སྒུག ཉེས་པ་ཅི་
བཟོས་ཡོད་པ་དེ་ཁོ་ཚོར་བཤད' ཅེས་བཤད།
“ཁོས་གོན་པ་གོན་ནས་འདར་བཞིན་དུ ‘ངས་དོན་འདི་འདྲ་
ཞིག་འབྱུང་བ་ཤེས་ཡོད། ངས་ཟིང་ཆ་སློང་རྒྱུ་ཡིན་པ་ཚོར་ཡོད’ ཅེས་
ཆིག་ལབ་བྱས།
“ཁོས་ཉོག་བཤད་ཁོ་ན་བྱེད་པ་ལས་ཅི་ཡང་མི་ཤེས། ང་སོང་ནས་
བྱིས་པ་ཚོར་བསྒུག བྱིས་པ་གཉིས་ལ་འཕྲད་མ་ཐག་འགྲམ་ལྕག་
འགའ་གཞུས། མེ་ཤི་ཁཱ་དེ་མ་ཐག་སད་བྱུང་ལ། ཡ་ཧྲེན་ཉི་ཁ། གཅེས་
ཕྲུག་འདི་བཟི་ནས་ལྕེ་ལོ་ཞིག་ཉན་འདུག་ཀྱང༌། སྐད་ཆ་ཅུང་ཙམ་
བཤད་ཐུབ་སྟེ། ‘ངས་ཅི་ཡང་མི་ཤེས། འདི་ཚང་མ་མེ་ཁིལ་གྱིས་
བསྒྲུབས་པ་ཡིན།ཁོ་ནི་སྤུན་ཆེ་བ་ཡིན’ཟེར།
“ཡིན་ཡང་། ཅི་འདྲ་ཞིག་ཡིན་རུང་ང་ཚོས་ཉེན་རྟོག་དཔོན་པོ་
ལྷོད་ལ་འབབ་ཏུ་བཅུག་སོང་། ཁོ་ནི་སྐུ་ཞབས་བཟང་བོ་ཞིག་ཡིན།
ཁོས ‘ ཨོ། ཁྱོད་ཚོས་སེམས་ཆུང་བྱོས། གལ་ཏེ་ཁྱོད་ཚོའི་ཁྱིམ་ནས་
དོན་ངན་འདྲ་བྱུང་བ་ཡིན་ན་ངས་ངེས་པར་དུ་སུ་ཞིག་ལ་ནག་ཉེས་
འཛུགས་པ་ཤེས་དགོས་ཞེས་དེ་ལྟར་བཤད་རྗེས་བུད་སོང་།
“སྤོ་བོ་མེ་ཁི་སེམ་ཡི་མདུན་དུ་སོང་སྟེ ‘བཀའ་དྲིན་ཆེ། ཁྱོད་
གཞན་མི་ཞིག་ཡིན་པ་ན་འདི་ལྟར་མི་བསྒྲུབས། དེ་ངས་ཤེས་ཡོད། ད་
དུང་ཁྱོད། བུ་མོ། ཁྱོད་ལའང་བཀའ་དྲིན་ཆེ། ཁྱོད་ཀྱིས་ཕ་ཁྱིམ་དུ་ཁྲིད་
འོང་བ་ནི་གཤིས་རྒྱུད་བཟང་བའི་མི་ཞིག་ཡིན་ཟེར། ཁོ། ཁྱོད་ཀྱི་སྤོ་བོ་
དགའ་དུས་སུ་བཤད་པ་ལེགས་པོ་འདུག ཡིན་ཡང་རྗེས་སུ་གླེན་པར་
གྱུར་ཏེ་སེམས་ཀྱི་སྒོ་མོའང་བརྒྱབ་འདུག
"ཤུལ་དུ་ང་ཚོ་མི་གསུམ་ཡོད་དུས། མེ་ཁི་སེམས་ཝ་ཅེ་ཝེ་ཆི་ངུས་
ཏེ་གཉིད་བཤད་བྱེད་པ་དང་འདྲ་བར ‘ཁོ་ཚོས་ང་ལ་ཅིའི་ཕྱིར་གནོད་པ་
བྱས། ངས་ཁོ་ཚོར་མི་འོས་པའི་བྱ་བ་ཞིག་བསྒྲུབས་སོང་ངམ། ཨ་མ། རྒྱུ་
མཚན་ཅི།་ཟེར། ཁོས་ང་ལ་ཨ་མ་ཞེས་འབོད་པ་མིན་པར་བྱིས་པ་ཞིག་
གིས་ང་ལ་ཨ་མ་ཞེས་འབོད་པ་དང་འདྲ། གཤིས་སྤྱོད་ཀྱི་ཐད་ནས་ཀྱང་ཁོ་
བྱིས་པ་ཞིག་དང་མཚུངས།ཁོས་ང་ལ ‘རྒྱུ་མཚན་ཅི་ཞེས་དྲིས།
“ང་སྐད་སྒྲ་མཐོན་པོས་ངུ་བ་ལས་གཞན་ཅི་བཤད། ཚང་མ་རང་ཉིད་
ཀྱི་བྱིས་པ་རེད། ངས་ཁོ་ཚོ་སྙིང་རྗེ། ཁྱོད་ཀྱི་ཨ་མས་ཕྱི་ལྭའི་སྒྲོག་གུ་ཚང་
མ་གཏོར་ཞིང་སྐྲ་སིལ་བུར་འཕྱང་དུ་བཅུག་ནས་དེ་རུ་བསྡད། ད་གིན་རྡུང་
རེས་བྱས་པ་དང་འདྲ་བར་ངུ་འབོད་ཀྱིས ‘མེ་ཁི་སེམ། ང་ཚོ་འགྲོ། ངའི་
མིང་བོ་ནི་ང་ཚོའི་དགྲ་ཟླ་རེད།ང་ཁོ་ཚོར་སྐྲགང་ཚོ་འགྲོ་ཟེར།
“ང་སྤོ་ལངས་ནས་མོར ‘ཁྱིམ་ཚང་འདི་ལྟར་ཉོག་འདུག ཁྱོད་
ཀྱིས་མེ་ཐོག་ལ་སྣུམ་མ་ལྡུག་ཅེས་བཤད།
“ཁྱོད་ཀྱི་སྤོ་བོས་ལྟས་ངན་དེ་ཚོ་དགོངས་དག་ཞུ་རུ་བོས། མོ་མེ་
ཤི་ཁཱའི་ཐོག་ཏུ་བརྒྱུགས་ཏེ་ཁོ་ལ་འགྲམ་ལྕག་འགའ་གཞུས་ཏེ ‘འདི་
ཙམ་གྱིས་གུ་ཡངས་སུ་བཏང་བ་ཡིན་ཟེར། ཁྱོད་ཀྱི་ཨ་ཕས ‘སྤུན་ཟླ་
གཉིས་ཀ ཁྱོད་ཚོས་འདི་ལྟར་བསྒྲུབས་ཐུབ་བམ། ཁྱོད་ཚོས་ང་དབང་
བོ་སྐྱོན་ཅན་དུ་གཏོང་ངེས་ཡིན། ཨེ་ཤེས་ཐལ། ལག་རྩལ་པ་ཞིག་ལ་
ལག་པ་མེད་ན་ཅི་ཞིག་སྒྲུབ་ཟེར།
“ཡིན་ཡང་། ཅི་འདྲ་ཞིག་ཡིན་རུང་ཁོ་ཚོར་འགྲིག་མཐུན་བྱུང་
སོང་། དེ་རྗེས་ཁྱོད་ཀྱི་ཨ་ཕར་ནད་བྱུང་སྟེ་གཟའ་འཁོར་བདུན་ལྷག་ལ་
ཉལ། མཚམས་རེར་ཁོས ‘ཨཱ། ཨ་མ། ཁྱོད་ང་དང་མཉམ་དུ་གྲོང་ཁྱེར་
གཞན་དུ་འགྲོ། འདི་རུ་ཅུང་ཙམ་སྐྱོ་ཞིང་སུན་ཟེར།
“ཡུན་རིང་མ་འགོར་བར། ཁོ་ཚོ་ཨ་སི་ཋིར་ཁན་དུ་བུད་སོང་།
དབྱར་ཁར་ས་དེ་རུ་ཧྲ་ཧོང་གོང་མ་བསུ་ཞིང་། ཁྱོད་ཀྱི་ཨ་ཕ་རྣམ་རྒྱལ་
སྒོ་ཆེན་བཞེངས་པའི་བཟོ་སྐྲུན་དུ་ཞུགས། ཁོ་ཚོ་ཤར་གཏོང་གྲུ་
གཟིངས་དང་བོ་རུ་བསྡད་དེ་བུད་སོང་། ཁོ་ཚོར་བདེ་མོ་བཞག་སྟེ་ཁ་
གྱེས་པ་ནི་རང་ཉིད་ཀྱི་རྣམ་ཤེས་ལ་འབྲལ་བ་དང་འདྲ་བར་ཁོ་ཡང་
ཧ་ཅང་སྐྱོ་སྡུག་གིས་མནར་ཞིང་ང་ལ་བར་མེད་དུ་ཞུ་བ་བྱས་ཏེ་ཨ་སི་
ཋིར་ཁན་དུ་འགྲོ་ཞེས་འབོད། བྷ་བྷི་ཝ་ར་ཧ་ཅང་དགའ་སྟེ་ཐ་ན་རང་
ཉིད་ཀྱི་སྤྲོ་དགའ་སྦ་གསང་མེད་པར་མངོན། ངོའང་ཚ་མི་ཤེས།…………ཁོ་
ཚེ་དེ་ལྟར་བུད་སོང་། འདི་དག་ཡིན། བཤད་ཚར་སོང་།……………”
མོས་ཧྥུ་ཐེ་ཅ་ཡི་ཆང་ཁམ་གང་འཐུང་རྗེས་སྣ་ཐ་སྣོམ་ཙམ་བྱས་ཏེ།
བསམ་གཞིག་གཏོང་བཞིན་སྒེའུ་ཁུང་ཕྱི་རོལ་གྱི་ཐལ་མདོག་གི་ནམ་
མཁར་བལྟས་ནས་རེད་ཡ། ང་དང་ཁྱོད་ཀྱི་ཨ་ཕར་ཤ་རུས་ཀྱི་འབྲེལ་
བ་མེད་ནའང་རྣམ་ཤེས་མཉམ་དུ་གནས་འདུག…………”ཟེར།
ཨ་མ་གནམ་ཁང་དུ་ང་ལ་ལྟ་རུ་འོང་བ་ཧ་ཅང་ཉུང་ཞིང་། འོང་ན་
ཡང་དུས་ཡུན་རིང་བོར་མི་འདུག་པར་བྲེལ་འཚུབ་ཀྱིས་སྐད་ཆ་འགའ་
བཤད་རྗེས་བུད་འགྲོ། མོ་འགྱུར་བ་ཇེ་ཡག་ནས་ཇེ་ཡག་ཡིན་ལ་གོན་
པའང་ཇེ་བཟང་ནས་ཇེ་བཟང་ཡིན། ཡིན་ནའང་མོའི་ལུས་སྟེང་དུའང་
ཨ་ཕྱི་དང་འདྲ་བར་ང་ལ་ཤེས་སུ་མི་འཇུག་པའི་དངོས་པོ་གསར་བ་
ཞིག་ཡོད་པར་སྣང་། དེ་ནི་ངའི་ཚོར་བ་ཡིན་ལ་ངས་ཚོད་དཔག་བྱས་
པའང་ཡིན།
ང་རང་ཨ་ཕྱིའི་བྱིས་སྒྲུང་ལ་སྔར་ལས་སྤྲོ་བ་མེད་པར་གྱུར། ཐ་ན་
མོས་ང་ལ་བཤད་པའི་ངའི་ཨ་ཕ་དང་འབྲེལ་ཡོད་ཀྱི་གཏམ་རྒྱུད་དེ་
དག་གིས་ཀྱང་ངའི་སེམས་བདེ་བར་མི་གནས་པའི་ཟིང་ཆ་དང་ཉིན་
རེར་ཇེ་ཆེར་འཕེལ་བའི་སྐྱོ་སྣང་ཡང་འཇགས་སུ་འཇུག་མི་ནུས།
ངས་ཨ་ཕྱི་ལ་་ངའི་ཨ་ཕའི་རྣམ་ཤེས་ཅིའི་ཕྱིར་བདེ་བར་གནས་མི་
ཐུབ"ཅེས་དྲིས།
ཨ་ཕྱིས“འདི་ངས་ཇི་ལྟར་ཤེས།"ཞེས་མིག་ཟུང་དལ་བུར་བཙུམས་
ཏེ་“་འདི་ནི་དཀོན་མཆོག་གི་དོན་དག་རེད། གནམ་གྱི་དོན་དག་རེད། ང་
ཚོས་མི་ཤེས ………”ཟེར།
མཚན་མོར་གཉིད་མི་ཁུགས་པའི་དུས་སུ་ངས་མདོག་སྔོན་པོའི་
སྒེའུ་ཁུང་ལས་ཕྱི་རོལ་དུ་བལྟས་པ་ན་ནམ་མཁའི་སྐར་མ་དལ་གྱིས་
རྒྱུ༑ ངས་སྐྱོ་སྡུག་གི་གཏམ་རྒྱུད་མང་པོ་རང་ནུས་ཀྱིས་དཔག་ན་
གཏམ་རྒྱུད་དེ་དག་གི་འཁྲབ་མཁན་གཙོ་བོ་ནི་ངའི་ཨ་ཕ་ཡིན་འདུག
ཁོ་རང་ནམ་རྒྱུན་ཁེར་རྐྱང་དུ་ལག་ལ་འཁར་བ་ཞིག་བསྣམས་ཏེ་ས་ཆ་
ཞིག་ཏུ་སྐྱོད་བཞིན་ཡོད་ལ་སྤུ་སོབ་སོབ་ཀྱི་ཁྱི་ཞིག་རྗེས་སུ་འབྲང་གིན་
འདུག

ལེའུ་གཉིས་པ།

ཉིན་ཞིག་གི་ས་སྲོད་ང་རང་གཉིད་དུ་ཡུར་ཞིང་གཉིད་ལས་སད་
དུས་རྐང་པ་གཉིས་ཀྱང་སངས་དྲག་ཏུ་གྱུར་པའི་སྣང་བ་སྐྱེ། ངས་རྐང་
པ་གཉིས་མལ་ཁྲི་ལས་ས་ཐོག་ལ་སྤོས་ཀྱང་ཚོར་བ་ཉམས་འདུག འོན་
ཀྱང་། ང་ལ་སྔ་མོ་ནས་རང་གི་རྐང་པ་གཉིས་པོ་འཚམ་པོར་གནས་ཐུབ་
པར་ཡིད་ཆེས་ཡོད།མ་འོངས་པར་ལངས་ནས་འགྲོ་ཐུབ་ངེས་ཡིན་པས་
དེ་ཧ་ཅང་ཡག་པོ་རེད། ང་རང་དགའ་སྤྲོས་བརྟས་ནས་འུར་བརྒྱབ། ངས་
ལུས་པོ་རྐང་པར་བརྟེན་ནས་ཡར་ལངས་རྩིས་བྱས་ཀྱང་ས་ལ་འགྱེལ།
ཡིན་ནའང་། ང་རང་མགྱོགས་པོར་སྒོ་ཁའི་ཕྱོགས་སུ་ནུར་ཞིང་སྐས་
ཐོག་ནས་མར་བབས་ཤིང་། ངས་སྐས་འོག་གི་མི་རྣམས་ཀྱིས་ང་མཐོང་
ན་ཅི་འདྲའི་ཡ་མཚར་ཚུལ་ལ་གསོན་ཉམས་ལྡན་པའི་འཆར་ཡན་
བྱས། ང་དང་ཐོག་ཨ་མའི་ཁང་པ་རུ་ཇི་ལྟར་འཛུལ་བའང་དྲན་མ་བྱུང༌།
ང་རང་རྨོ་མོའི་པུས་མོའི་སྟེང་དུ་ཙོག་ནས་བསྡད། རྨོ་མོའི་མདུན་ས་རུ་
རྒྱུས་མེད་ཀྱི་མི་འགའ་ལངས་ནས་བསྡད་འདུག་ལ། དེའི་ཁྲོད་ཀྱི་ལྭ་བ་
ལྗང་ཁུ་གྱོན་ཞིང་སྐམ་ལ་རིད་པའི་རྒན་མོ་ཞིག་གིས་གཟབ་ནན་ངང་
ཁ་བརྡ་བྱེད། མོའི་སྐད་ཆས་མཐའ་འཁོར་གྱི་མིའི་སྐད་དང་སྒྲ་རྣམས་
ཟིལ་གྱིས་མནན་ཏེ། “ཚེར་སྟར་ལུ་ལུའི་ཆང་གིས་ཁོ་བཟི་རུ་བཅུག་
ནས་ཁོའི་མགོ་བོ་གཅུད་དང"ཞེས་བཤད་བྱུང༌།
མོའི་ལུས་པོ་ཡོངས་རྫོགས་ལྗང་ཁུ་རེད། ཤམ་ལྭ་དང་ཞྭ་མོ། ཐ་ན་
མིག་སྐྱིབས་སུ་སྨེ་བ་ཡོད་པའི་ངོ་གདོང་ཡང་ལྗང་ཁུ་རེད། སྨེ་བའི་སྟེང་
དུ་སྐྱེས་པའི་བ་སྤུ་དེ་ཡང་ལྗང་མདོག་གི་རྩྭ་ཕྲན་ཞིག་དང་ཀུན་ནས་
མཚུངས། མོའི་ཡ་ཁ་ཡར་ལ་བརྫེས་ཤིང་མ་ཁ་ཐུར་ལ་གནར་ཡོད་
པས། ཁ་ནང་གི་སོ་ཡོངས་རྫོགས་ཀྱང་ལྗང་ཁུ་ཏག་ཏག་རེད། མཐའ་
རྒྱན་ནག་པོའི་མཛུབ་མེད་ལག་ཤུགས་ཤིག་གྱོན་ནས་མིག་གིས་ང་ལ་
ཅེར་འདུག
“འདི་སུ་རེད”ཅེས་ང་སྐྲག་ནས་བག་འཁུམ་བཞིན་དེ་ལྟར་དྲིས།
སྤོ་བོ་མི་དགའ་བའི་སྐད་གདངས་དང་བཅས། “འདི་ནི་ཁྱོད་ཀྱི་རྨོ་
མོ་གཞན་ཞིག་རེད"ཅེས་བཤད།
ཨ་མས་ངུ་མ་དགོད་ཀྱི་ངང་ནས་ཡུའུ་ལྗེན་མེ་ཁི་སེམ་ངའི་མདུན་
ལ་གཏད་ནས།“འདི་ནི་ཁྱོད་ཀྱི་ཨ་ཕ་རེད”ཅེས་བཤད།
མོས་མགྱོགས་པོར་ང་ལ་སྐད་ཆ་རེ་འགའ་བཤད་བྱུང་ནའང་། ངས་
ཅི་ཡང་མ་གོ། མེ་ཁི་སེམ་གྱིས་མིག་གཉིས་ས་མེ་སུམ་མེའི་ངང་ནས་ལུས་
ཅུང་ཙམ་སྒུར་སྒུར་བྱས་ནས། “ངས་ཁྱོད་ལ་ཚོན་མདོག་གི་རྒྱུ་ཆ་འགའ་
ཤས་སྟེར”ཟེར། ཁང་པའི་ནང་ཧ་ཅང་གསལ་ཞིང་བར་ཁྱམས་ཀྱི་གྲུ་ག་
ཞིག་ན། ཅོག་ཙེའི་སྟེང་དུ་ཞག་སྒྲོན་ལྔ་བསྒྲོན་འདུག་ལ། ཞག་སྒྲོན་གྱི་
དཀྱིལ་དུ་སྤོ་བོ་སེམས་གཏིང་ནས་དགའ་བའི་ལྷ་སྐུ། ཡུམ་ཆེན་ལགས།
མིག་ཆུ་མ་འདོན། ཞེས་པ་དེ་བཞག་འདུག ཆོས་གོས་སྟེང་གི་མུ་ཏིག་
ནི་ཞག་སྒྲོན་གྱི་འོད་ལ་བརྟེན་ནས་གསལ་ཙམ་བྱེད་ལ། གསེར་གྱི་
འཁོར་ལོའི་སྟེང་གི་རིན་པོ་ཆེ་ལས་དམར་པོའི་འོད་ཟེར་ཕྱོགས་བཅུར་
འཕྲོ། བག་ལེབ་ལྟར་སྒོར་བའི་རབ་རིབ་ཀྱི་ངོ་གདོང་འགའ་ཞིག་དལ་
བ་དལ་བུར་སྲང་ལམ་གྱི་ཕར་ཕྱོགས་ནས་དྲ་མ་ནག་པོ་དེའི་སྟེང་དུ་
འཚང་ཞིང་། བཙིར་གནོན་ཐེབས་པ་ལྟ་བུའི་སྣ་དག་ནི་ངོ་གདོང་དེ་
དག་ལ་འབྱར་འདུག མཐའ་འཁོར་གྱི་ཡོད་ཚད་ནས་ཡོད་ཚད་གང་
ཞིག་ལ་བཞུར་འགོ་རྩོམ་ཞིང་། “ཨ་ནེ་ལྗང་མོ“ ཡི་ལག་པ་འཁྱག་པོས་
ངའི་རྣ་ཅོག་ནས་འཐེན་བཞིན། “ཁོ་ཐག་ཡིན།ཁོ་ཐག་ཡིན"ཟེར།
"ཨ་ཕྱིས་ཁོ་ལ་མགོ་ཡུ་འཁོར་བྱུང"ཟེར་ཞོར་ང་རང་པང་ནས་
སྒོར་བུད། ངས་མིག་ཅུང་ཟད་བཙུམ་པ་ལས་མགོ་ཡུ་ཞིག་གཏན་ནས་
མ་འཁོར། ཨ་ཕྱིས་ང་པང་ནས་སྐས་ཐོག་ནས་ཡར་ལ་འགྲོ་དུས་ངས་
མོ་ལ་“དོན་དག་འདི་ཁྱོད་ཀྱིས་ཅིའི་ཕྱིར་ང་ལ་མ་བཤད་པ་ཡིན”ཞེས་
དྲིས།
“ད་ཆོག་གིཁྱོད་ཁ་རོག་སྡོད།”
“ཁྱོད་ཚོ་ཚང་མ་རྫུན་གཏམ་མཁན་ཏག་ཏག་རེད།”
ང་རང་མལ་ཁྲིའི་ཐོག་ཏུ་བཞག་རྗེས་མོས་མགོ་བོ་སྔས་འོག་
ཏུ་བཅུག་ནས་ངུས་བྱུང་། མོའི་ལུས་པོར་ཤ་འདར་རྒྱག་བཞིན་ངུས་
བྱུང༌། མོའི་ཕྲག་པ་གཉིས་འདར་འགུལ་བྱས་པ་ཧ་ཅང་དྲག མོ་ངུ་
བཞིན་དུ་ང་ལ་ཁྱོད་ཅིའི་ཕྱིར་མི་ངུ་བ་ཡིན།”ཞེས་དྲིས་བྱུང་། ང་རང་
ངུ་འདོད་མ་བྱུང་། ཐོག་ཁང་ནང་དུ་གྲང་ངར་ཆེ་ཞིང་མུན་ནག་གིས་
ཁེངས་འདུག ང་གྲང་འདར་བརྒྱབ་ནས་མལ་ཁྲི་ལའང་ཙིག་སྒྲ་གྲག་
བཞིན་ལྕུག་ལྕུག་བྱེད། “ཨ་ནེ་ལྗང་མོ་དེ་ངའི་མདུན་ན་འགྲེང་འདུག
ང་རང་གཉིད་ཁུལ་བྱས་པས་ཨ་ཕྱི་སྒོ་ཁར་བུད་སོང་།
སྟོང་སང་སང་གི་ཉིན་མོ་འདི་དག་ལ་བྲོ་བ་ཕྲན་ཙམ་ཡང་མེད་
པར་གཙང་བོའི་འགྲོས་དང་བསྟུན་ནས་ཕར་ལ་བཞུད། ཨ་མར་གཉེན་
རྟགས་བརྒྱབ་རྗེས་ས་ཆ་གཞན་ཞིག་ཏུ་བུད་སོང་ལ། ཁང་པའི་ནང་
ལྷིང་ཞིང་འཇགས་པས་མི་བདེ་བའི་སྣང་བ་ཞིག་རང་བཞིན་གྱིས་
བསྐྱལ་འོང་།
མེ་ཏོག་ལྡུམ་རའི་ནང་གི་རྩི་ཏོག་ལ་མགོ་བོ་ཐོགས་ཤིང་སིལ་སྡོང་
ལ་ལོ་མ་སྐྱེས་ནས་འབྲས་བུ་སྨིན་ལ་ཉེ། ཕེ་ཋི་རོ་ཝི་ན་ཚང་གི་ཁང་
ཆུང་ཐོག་ཏུ་སྔོ་སྐྱེས་ནས་ལྗང་མདོག་གི་ཟེར་མ་སྤྲོ་ལ། ག་ས་གང་དུ་
བྱིའུ་ཡིས་ཁེངས་ཤིང་བདེ་ཞིང་སྐྱིད་པའི་སྐད་སྒྲ་དང་དྭངས་གཙང་གི་
མཁའ་དབུགས་ཀྱིས་མི་རྣམས་ལ་སྤྲོ་སྐྱིད་ཀྱི་སྣང་བ་སྟེར། ཨ་ཁུ་པེ་ཏི་
ཡིས་རང་སྲོག་གཅོད་སའི་གད་པ་དེ་རུ་ཁ་བས་མནན་པའི་རྩྭ་ལྡུམ་
འགའ་སྤུངས་འདུག་ལ། གད་པ་དེ་ལ་བལྟས་ན་ཧ་ཅང་སུན་སྣང་སྐྱེ།དེ་
ལ་དཔྱིད་ཀའི་དྲི་ཙམ་ཡང་མི་འདུག སོལ་བ་ནག་པོ་འགས་ནི་མི་སྡུག་
པའི་རྣམ་འགྱུར་སྟོན་ཞིང་གད་པ་དེ་ནི་ལྷག་མ་ཞིག་ལས་དགོས་པ་
ཅི་ཡང་མ་མཆིས། ང་རང་ཁོང་ཁྲོ་ལངས་ནས་རྩྭ་ལྡུམ་དེ་དག་བསལ་
ཏེ༑ སོ་ཕག་ཆག་རོ་དང་སོལ་བ་ནག་པོ་དེ་དག་གནས་གཞན་ཞིག་ལ་
སྤོར་ན་འདོད། སྤར་ནས་ཀྱང་མི་གཙང་བ་དང་དགོས་མེད་ཀྱི་དངོས་
པོ་དག་རྒྱང་དུ་དོར་ནས་གད་པ་དེ་རུ་རང་ཉིད་ཀྱི་ཁྱིམ་གཞིས་གཙང་
མ་ཞིག་བསྐྲུན་ཏེ། རྒན་པ་གཅིག་ཀྱང་མེད་པར་རང་ཉིད་ཁོ་ན་འཚོ་
གནས་བྱེད་ཆོག་པར་ཞུ།
ངས་མགྱོགས་མྱུར་སྒོས་ཐབས་ཤེས་འཐེན་ནས་ཁྱིམ་དོན་ཡོད་
ཚད་ལ་བདེ་བླག་ངང་དུས་ཡུན་རིང་བོར་གཞའ་ཐུབ་པ་བྱུང་ཞིང་། ང་
སྔར་བཞིན་དོན་དེ་དག་གི་སླད་དུ་ཁོང་ཁྲོ་ལངས་ན་ཡང་། རིམ་གྱིས་
ཉིན་རེ་བཞིན་དོན་དེ་དག་ལ་སེམས་ཁུར་མེད་པར་གྱུར།
“ཁྱོད་ཀྱིས་ནམ་རྒྱུན་ཁོག་ལ་སྡུག་ཅིག་བཟུང་ནས་ཅི་བྱེད།”ཅེས་
ལན་རེར་ཨ་ཕྱིས་ང་ལ་འདྲི་ཞིང་། སྐབས་རེར་ཨ་མས་ང་ལ་འདྲི་
བར་བྱེད་པས། ང་རང་དོགས་མི་བདེ་བར་གྱུར། དོན་དངོས་སུ་ང་ནི་
ཁོ་ཚོར་ཞེ་སྡང་ལངས་པ་མ་ཡིན་པར། ཁྱིམ་གྱི་ཡོད་ཚད་ལ་ཧ་ཅང་
རྒྱུས་མེད་ཀྱི་སྣང་བ་ཞིག་སྐྱེས་པས་ཡིན། “ཨ་ནེ་ལྗང་མོ”ཡིས་དྲོས་
ཇ་དང་དགོང་ཇ། དགོང་ཟས་ཟོས་རྗེས་སུ། དུས་རྒྱུན་ཤིང་རའི་ནང་གི་
ཤིང་དུམ་ཞིག་དང་གཉིས་སུ་མ་མཆིས། མོའི་མིག་གཉིས་ནི་གཟུགས་
མེད་ཀྱི་སྐུད་པ་ཞིག་གིས་གདོང་ལ་བཙེམས་པ་དང་འདྲ་བར། རུས་པ་
སྐམ་པོའི་མིག་ཀོང་ལས་ལྟུང་ཉེན་ཆེ་ཞིང་གསོན་ཤུགས་དང་ལྡན་པའི་
སྒོ་ནས་ཕར་གཡོ་ཚུར་གཡོ་བྱེད། མོའི་མིག་གིས་མི་མཐོང་བ་གཅིག་
ཀྱང་མེད་ལ། ཉམས་མི་འཇོག་སའང་གཏན་ནས་མེད། དཀོན་མཆོག་
གླེང་དུས་མོའི་མིག་ཟུང་གནམ་རྒྱན་ལ་ཅེར་ནས་རིག་རིག་ཏུ་འགུལ་
ཞིང་། ཁྱིམ་གྱི་དོན་དག་གླེང་དུས་མོའི་མིག་ཟུང་ནི་འགྲམ་པའི་མཁུར་
ཚེས་ཀྱི་ཕྱོགས་སུ་ཅེར་འདུགམོའི་སྨིན་མ་ནི་གྲོ་ལྤགས་ཀྱིས་བཟོས་པ་
དང་འདྲ་བར་མ་ཟད། བཙན་གྱིས་སྦྱར་བ་དང་ཨ་ན་མ་ན་རེད། མོའི་
མདུན་སོ་ཆེན་པོ་དེས་ཁ་རུ་བཞག་པའི་དངོས་པོ་མཐའ་དག་ཁུ་སིམ་
མེར་ལྡད་ཅིང་། མོའི་དགོད་བྲོ་བའི་ལག་པ་གཅིག་ནི་ཅུང་ཙམ་གུག་
ཡོད་པ་དང་། མཛུབ་ཆུང་ཡར་ལ་བསྒྲེངས་འདུག མོའི་རྣ་ཅོག་འགྲམ་
གྱི་རུས་པ་སྒོར་སྒོར་དེ་གཉིས་དང་རྣ་ཅོག་འགུལ་ཙམ་བྱེད་ཅིང༌། སྨེ་
བ་ནག་པོ་དེའི་སྟེང་གི་བ་སྤུ་ལྗང་ཁུ་ནི་སེར་ཞིང་གཉེར་མས་ཁེངས་
ཤིང་། གཙང་དྲགས་པས་གཞན་ལ་སུན་པོ་བཟོ་བའི་སྐྱི་མོའི་སྟེང་དུ
ཕར་གཡོ་ཚུར་གཡོ་བྱེད། མོའི་ལུས་པོ་ཡོངས་རྫོགས་བྱིས་པ་བཞིན་
དྭངས་ཤིང་གཙང་བས། དེ་ལ་རེག་རེག་བྱས་པ་ཙམ་གྱིས་ཀྱང་ཧ་ཅང་
མི་བདེ་བའི་སྣང་བ་ཞིག་རང་བཞིན་གྱིས་སྐྱེ་སྲིད། དང་ཐོག་མོས་མི་
ཤི་བོ་ཞིག་གི་ལག་པ་ལྟ་བུ་དེ་གཉིས་ངའི་མཆུ་འགྲམ་དུ་རྐྱོང་དུས།
མོའི་ལག་པར་འདག་རྫས་སེར་པོའི་དྲི་མ་དང་ལྷའི་དྲི་མ་ལྟ་བུ་ཞིག་བྲོ་
བས་ང་རང་ཕྱིར་འཁོར་ནས་བྲོས་སོང་། མོས་ནམ་རྒྱུན་རང་གི་བུས་
ཕྲུག་ལ།ལྗེ་ནེ་ཡ། བྱིས་པ་འདི་ལ་ངེས་པར་བདག་སྐྱོང་བཟང་པོ་བྱེད་
དགོས་ཟེར།
ཁོས་ཁས་བླངས་པའི་ཚུལ་གྱིས་མགོ་བོ་སྒུར་ཞིང་སྨིན་མ་བསྡུས་
ནས་སྐད་ཆ་ཅི་ཡང་མ་བཤད། མི་ཚང་མས་ཀྱང་“ཨ་ནེ་ལྗང་མོ'ཐོག་
ལ་སྨིན་མ་བསྡུ། ང་རང“ཨ་ནེ་ལྗང་མོ་དང་མོའི་བུ་ཕྲུག་གཉིས་ཀྱི་ཐོག་
ལ་སྤོ་ལངས། སེམས་གཏིང་ནས་སྤོ་ལངས། སྡང་སེམས་དྲག་པོ་འདིས་
ང་ལ་མནར་གཅོད་མི་ཉུང་བ་ཞིག་བྱས། སྐབས་ཤིག་དྲོས་ཇ་འཐུང་
དུས་མོས་སྡང་མིག་བགྲད་དེ་ང་ལ། “ཝེ། ཨ་ལེ་ཤེན་ཁ། ཁྱོད་ཀྱིས་
སྤྱང་ལྟོགས་བཞིན་ཟ་མ་བཟའ་ཞིང་། དུམ་བུ་དུམ་བུར་མིད་ནས་ཅི་བྱ།
གཅེས་ཕྲུགཁྱོད་ཀྱི་མིད་ཐག་གཅོད་རྒྱུ་རེད”ཅེས་བཤད།
དེ་མུར་ངས་ཁ་ནས་ཟ་མ་རྡོག་པོ་གཅིག་བསྐྱུགས་རྗེས་ཁེམ་བུས་
བླངས་ནས་མོ་ལ་བྱིན་ཏེ།“ཁྱོད་ཀྱིས་ཁྱེར་དང་། ད་རུང་ཚ་ལམ་ལམ་དུ་
འདུག"ཅེས་བཤད།
ཨ་མས་ང་ཅོག་ཙེའི་འགྲམ་ནས་འཐེན་ཏེ་བརྙས་བཅོས་ཀྱི་ཚུལ་
གྱིས་གནམ་ཁང་དུ་བདའ། ཨ་ཕྱི་སླེབས་ཏེ་ཁ་བསུམ་ནས་གད་མོ་
དགོད་བཞིན་དུ།
“གནམ་རྒན་མ། ཁྱོད་ངོ་མས་མ་རབས་འདྲེ་ཕྲུག་ཅིག་རེད། ཡེ་
ཤུས་ཁྱོད་ལ་མགོན་སྐྱབས་གནང་ངེས”ཟེར། ང་རང་མོའི་ལག་པས་ཁ་
བསུམ་ནས་འདུག་པར་གཏན་ནས་མི་དགའ། ང་རང་མོ་དང་ཁ་བྲལ་
ནས་ཁང་སྟེང་ལ་སོང་ཞིང་། དུད་ཁུང་གི་ལྟག་ག་ནས་ཡུན་རིང་ལ་
ཙོག་ནས་བསྡད། ངས་གང་འདོད་འདོད་ཅིག་བྱེད་འདོད། མི་ཡོད་ཚད་
ལ་སྐད་ཆ་བཙན་པོ་ཏག་ཏག་བཤད་ན་འདོད། བསམ་ཚུལ་འདི་དག་
ལ་ཚོད་འཛིན་བྱེད་ཐབས་མི་འདུག འོན་ཀྱང་ཚོད་འཛིན་མ་བྱས་ན་
ཡང་ང་མི་ཆོག་གི ཉིན་ཞིག་ལ། ངས་ཕ་ཡར་དང་རྨོ་མོ་གསར་བའི་རྐུབ་
སྟེགས་སྟེང་དུ་སྦྱོར་རྩི་གཡོས་པས་ཁོང་གཉིས་རྐུབ་སྟེགས་ལ་འབྱར།
དེ་ནི་ཧ་ཅང་དགོད་བྲོ་བ་ཞིག་རེད། སྤོ་བོས་ང་ལ་གཅར་རྡུང་ཐེངས་
གཅིག་བྱས་རྗེས། ཨ་མ་གནམ་ཁང་དུ་ཡོང་ནས་ང་རང་མོའི་འགྲམ་དུ་
བོས་ཏེ། པུས་མོ་གཉིས་ཀྱིས་ང་རང་དམ་པོར་བཟུང་ནས། “ཁྱོད་ཀྱིས་
ང་ལ་ཉོན་དང་། ཁྱོད་ནི་འདི་འདྲའི་མ་རབས་ཤིག་ཡིན་དོན་ཅི་རེད།
ཁྱོད་ཀྱིས་ང་ལ་སྡུག་བསྔལ་ཅི་འདྲ་ཞིག་བསྐྱལ་འོང་བ་ཨེ་ཤེས”ཞེས་ང་
ལ་བཤད་བྱུང་།
ཨ་མའི་མིག་ཟུང་དུ་མཆི་མས་ཁེངས་འདུག་ལ། མོའི་མགོ་བོ་
བདག་གི་འགྲམ་པ་ལ་གླན་པས་ང་རང་བློང་བློང་བར་གྱུར་སོང་། འདི་
ལྟར་བྱེད་པ་ལས་ང་ལ་གཅར་རྡུང་བྱས་པས་དགའ། ངས་ཨ་མར་རྗེས་
ཕྱོགས་ནས་བཟུང་ཚེ་གང་བོར་མེ་ཁི་སེམ་ཚང་གི་མི་ལ་ཕོག་ཐུག་མི་
བཟོ། ཚེ་གང་བོར་ཕོག་ཐུག་མི་བཟོ། ཞེས་བཤད་པས། ཨ་མས་ཀྱང་
ངུ་མཚམས་བཞག་བྱུང་། མོས་སྐད་དམའ་མོས་ང་ལ། “མ་རབས་མ་
བྱེད་དང་། ངེད་གཉིས་མགྱོགས་པོར་གཉེན་སྟོན་བྱ་རྒྱུ་རེད། དེའི་རྗེས་
ནས་ང་ཚོ་མོ་སི་ཁོའོ་ལ་འགྲོ། ཕྱིར་ལོག་རྗེས་ཁྱོད་ང་དང་མཉམ་དུ་
འདུག་ངེས། ཡུའུ་ལྗེན་མེ་ཁི་སེམ་ནི་མི་བཟང་བོ་དང་རིག་རྒོད་ཅིག་
ཡིན་པས། ཁྱོད་ཀྱིས་ཁོ་དང་མཉམ་དུ་འབྲེལ་འདྲིས་ལེགས་པོ་བྱ་ཐུབ།
རྗེས་ཕྱོགས་ཁྱོད་སློབ་འབྲིང་ལ་འགྲོ་དགོས། རྗེས་ཕྱོགས་ཁྱོད་སློབ་
ཆེན་སློབ་མ་བྱེད་དགོས། ད་ལྟའི་ཁོ་རང་ནང་བཞིན་རྗེས་ཕྱོགས་སྨན་
པ་བྱེད་དགོས། ཁྱོད་རང་ཅི་ཞིག་བྱེད་འདོད་ན་དེ་བྱོས། ཤེས་རིག་ཡོན་
ཏན་ཡོད་ན་ཅི་ཞིག་བསྒྲུབ་ཀྱང་ཆོག་པ་རེད། ཡ། ད་རྩེ་རུ་སོང”ཟེར།
མོའི་སྐད་ཆ་ལས་རྗེས་ཕྱོགས་མང་པོ་ནི་སྐས་ཤིག་དང་འདྲ་བར་
བང་རིམ་བཞིན་དུ་བསྟར་འདུག སྐས་དེ་མཚམས་མེད་པར་བརྐྱངས་
ནས་མུན་ནག་གི་གཞུང་དང་ཁེར་རྐྱང་གི་མདོ་ལ་སླེབས། སྐས་འདི་ལྟ་
བུས་ང་ལ་དགའ་སྣང་ཕྲན་ཙམ་ཡང་མ་བྱིན་པས། ངས་ཨ་མ་ལ།“ཁྱོད་
གནས་ལ་མ་འགྲོ་དང་། ངས་ཁྱོད་རང་གསོས་ན་ཆོག”ཅེས་བཤད་ན་
འདོད། ཡང་དང་ཡང་དུ་བཤད་ན་འདོད། འོན་ཀྱང་། ངས་སྐད་ཆ་དེ་
གཏན་ནས་བཤད་མ་མྱོང་། ཨ་མས་དུས་རྒྱུན་དུ་ང་ལ་བྱམས་བརྩེའི་
དྲོད་ཁོལ་མང་པོ་ཞིག་སྦྱིན་པར་བྱེད་མོད།ངས་དེ་དག་ཚང་མ་ཨ་མར་
བཤད་རྒྱུའི་གྲ་སྒྲིག་ཙམ་ཡང་བྱས་མ་མྱོང་།
ངས་མེ་ཏོག་ལྡུམ་རའི་ནང་གི་དོན་དག་ཡོད་ཚད་ལ་བཀོད་སྒྲིག་
ཚགས་དམ་པོ་ཞིག་བྱས་ཡོད་དེ། རྩ་ལྡུམ་དག་བལ་ཞིང་ཟོར་བས་
བྲེགས། སྐྱ་བོར་ལུས་ཡོད་པའི་གནས་སུ་སོ་ཕག་དུམ་བུ་དག་གིས་
བསྐོར། སོ་ཕག་མང་པོ་བརྩིགས་ནས་སྡོད་གནས་ཁོད་ཡངས་ཤིག་
གྲུབ་པས་ཉལ་ཁྲི་ཡང་བྱས་ཆོག ད་དུང་། ཆག་གྲུམ་ཤོར་ལ་ཚོན་
མདོག་སྣ་མང་གི་ཤེལ་སྒོ་དང་དཀར་ཡོལ། སྡེར་མ་བཏུས་ཤིང་དེ་དག་
འདམ་གྱིས་སྦྱར་ནས་སོ་ཕག་གི་གསེབ་ཏུ་བཞག་པའི་ནང་དུ་ཉི་འོད་
འཕྲོས་ཚེ་གས་ཆག་ཤོར་བ་དེ་དག་ལས་ཁ་དོག་སྣ་ལྔའི་འཇའ་ཚོན་
ཤར་ནས་ཆོས་ཁང་དང་གཉིས་སུ་མ་མཆིས། “འདང་བརྒྱབ་པ་ཧ་
ཅང་བཟང་གི”ཞེས་ཐེངས་ཤིག་སྤོ་བོས་ངའི་བཟོ་རྩལ་ལ་ཞིབ་ལྟ་ཞིག་
བྱས་རྗེས“སྔར་བཞིན་རྩྭ་ལྡུམ་དག་གིས་དགང་ངེས་རེད། རྒྱུ་མཚན་
ནི་ཁྱོད་ཀྱིས་རྩད་པ་བསྐྱུར་ཡོད་པས་ཡིན། ལྕགས་ཁེམ་ཁྱེར་ཤོག་
དང་། ངས་ཡང་བསྐྱར་ཐེངས་གཅིག་ལ་སློག་ཆོག"ཅེས་བཤད། ངས་
ལྕགས་ཁེམ་ཁྱེར་ནས་ཐོན་པ་ན། ཁོས་རང་གི་ལག་པར་མཆིལ་མ་
བཏབ་ཅིང་། མགྲིན་པ་བསལ་བཞིན་རྐང་པ་ལྕགས་ཁེམ་སྟེང་དུ་སྤོས་
ནས་ས་གཤིན་པོའི་ནང་དུ་བཙུགས་བྱུང་།
“རྩྭ་ལྡུམ་དག་མར་ལ་འཕོངས་དང་། རྗེས་ཕྱོགས་གནས་འདི་ནས་
ངས་ཁྱོད་ལ་མེ་ཏོག་ཉི་དགའ་དང་མོ་ལྕམ་བཏབ་ཆོག དེ་ནི་ཤིན་ཏུ་
མཛེས་སྡུག་ལྡན་པ་ཞིག་ཡིན།”
དེའི་རྗེས་ནས་ཁོས་མུ་མཐུད་དུ་ས་བརྐོས་བྱུང་། གློ་བུར་དུ་ང་ལ།
“ཁྱོད་ཀྱིས་དཀའ་ལས་བརྒྱབ་པ་དོན་མེད་རེད། གསར་བུ། ཁང་བ་
འདི་བཙོང་རྒྱུ་རེད། ཕལ་ཆེར་ད་ལོའི་སྟོན་ཁར་བཙོང་རྒྱུ་རེད། ཁྱོད་ཀྱི་
ཨ་མ་གནས་ལ་འགྲོ་དུས་རྫོངས་པ་གྲ་སྒྲིག་བྱེད་དགོས་པས་སྒོར་མོ་
མཁོ་བཞིན་འདུག དེ་འདྲ་རེད། རྗེས་ཕྱོགས་མོའི་འཚོ་བ་ལ་བདེ་སྐྱིད་
ལྡན་པའི་སྨོན་ལམ་འདེབས། དཀོན་མཆོག་གིས་མོ་ལ་མགོན་སྐྱབས་
གནང་ངེས།"ཞེས་སྨྲས་བྱུང་། ཁོས་ལྕགས་ཁེམ་ཕར་ལ་གཡུག་རྗེས་
ལག་པ་སྤྲུག་སྤྲུག་འགའ་བྱས་ཏེ། ཁྲུས་ཁང་རྒྱབ་ཀྱི་མེ་ཏོག་ལྡུམ་རའི་
གྲུ་ག་རུ་བུད་སོང་། དེ་རུ་ཁོའི་ལྭ་བ་བཀྲུ་ས་ཡོད། དེ་བས། ང་རང་ཉིད་
ཀྱིས་ས་བརྐོ་མགོ་བརྩམས། ཡིན་ཡང་། ཅུང་མ་འགོར་བར་ངའི་རྐང་
པ་ལ་ལྕགས་ཁེམ་གྱིས་རྨ་ཁ་བཟོས་སོང་། དེ་ཡིས་ངས་ཨ་མ་བསྐྱལ་
ནས་ལྷ་ཁང་དུ་སོང་སྟེ་གཉེན་སྟོན་ལ་ཞུགས་པར་བར་ཆད་བཟོས། ང་
རང་སྒོ་ཆེན་གྱི་མདུན་ལ་མ་གཏོགས་འགྲོ་མ་ཐུབ། ངས་ཨ་མས་མེ་
ཁི་སེམ་ཡི་ལག་པ་ནས་བཟུང་སྟེ། མགོ་བོ་སྒུར་བཞིན་མི་ཚོགས་འགྲོ་
སའི་རྡོ་ལམ་དུ་དལ་བུར་བཞུད་པ་མཐོང་ཞིང་། རྡོ་བའི་ཧྲག་བར་ནས་
སྐྱེས་པའི་སྔོ་ལྗང་གི་རྩྭ་ཕྲན་སྟེང་དུ་སྤོ་བ་ནི་འཛེར་མ་རྣོན་པོའི་སྟེང་དུ་
སྤོ་བ་དང་ཀུན་ནས་མཚུངས། གཉེན་སྟོན་ཧ་ཅང་ལྷིང་འཇགས་རེད།
ཆོས་ཁང་ནས་ཕྱིར་ཐོན་རྗེས་མི་ཚང་མས་ཡི་མུག་པའི་ངང་ནས་ཇ་
འཐུང་ཞིང་། ཨ་མས་མགྱོགས་པོར་ལྭ་བ་བརྗེས་ཏེ། རང་གི་མལ་ཁང་
དུ་སོང་ནས་སྒམ་ལ་བདག་བྱས། ཕ་ཡར་ངའི་མདུན་དུ་བསྡད་ནས་
ང་ལ། “ངས་ཁྱོད་ལ་ཚོན་མདོག་གི་རྒྱུ་ཆ་འགའ་ཤས་སྟེར་བར་ཁས་
བླངས་ཡོད་མོད། གྲོང་ཁྱེར་འདིའི་ནང་དུ་བཟང་པོ་ཞིག་མི་འདུག ང་
རང་ཉིད་ཀྱི་དེ་ཡང་ཁྱོད་ལ་སྟེར་མི་རུང་བས།རྗེས་མར་མོ་སི་ཁོའོ་ནས་
ཚོན་མདོག་གི་རྒྱུ་ཆ་འགའ་ཉོས་ཏེ་སྐུར་བ་ལས་ཐབས་མི་འདུག་ཅེས་
བཤད་བྱུང་།

ལེའུ་གསུམ་པ།

ཕྱི་ཉིན་སྔ་མོར། ཨ་མ་གཞི་ནས་ལམ་ལ་ཆས། མོ་འགྲོ་ཁར་ང་ལ་
འཁྱུད་དེ་ང་རང་ས་ནས་དལ་མོར་པང་ལ་ཡར་བླངས་ཏེ་བྲང་གཞུང་དུ་
གླན་པ་དང་། རྒྱུས་མེད་དུ་གྱུར་པའི་མིག་མདངས་ཤིག་གིས་ང་ལ་ལྟ་
བཞིན་འོ་ཞིག་བྱས་ཏེ་བུད་འགྲོ"ཞེས་གསུངས་བྱུང་།
ང་རང་མི་བགྲོད་གཞུང་ལམ་གྱི་འགོག་དྲ་རུ་བསྡད་དེ་ཤིང་རྟ་
ཡོམ་ཡོམ་སྐྱོད་པའི་ཕྱོགས་ལ་མིག་ཟུང་འཕངས། ལྟོས་དང་། དེ་དག་
དཀྱོགས་ལམ་ནས་འཁོར་མགོ་བརྩམས། དེ་དང་མཉམ་དུ་ངའི་སེམས་
ཀྱི་སྒོ་གླེགས་ཀྱང་དངོས་པོ་ཞིག་གིས་ལྗིད་ཏིག་ཏིག་ངང་བསུམས་ཏེ་
གཏན་པ་དང་མཚུངས།
ནམ་སྔར་བཞིན་སངས་མེད། ཁྱིམ་མི་ཚང་མས་སྒེའུ་ཁུང་དམ་
པོར་གཏན་འདུག་པ་དང་སྲང་ལམ་ཡོངས་སྟོང་སང་ངེར་འཇགས་
པས་ངས་ད་ལྟའི་བར་བེམ་རོ་ལྟ་བུའི་འདི་འདྲའི་སྲང་ལམ་སྟོང་བ་ཞིག
མཐོང་མ་མྱོང་མོད། རྒྱང་ཐག་རིང་ས་ནས་རྫི་བོ་དག་གིས་གླིང་བུ་
འབུད་པའི་སྒྲ་བར་མེད་དུ་གྲག་འོང་།
“ངེད་གཉིས་ནངས་ཇ་འཐུང་དུ་འགྲོ"ཞེས་སྤོ་བོ་ངའི་ཕྲག་པར་
འཇུས་ཏེ་མུ་མཐུད་དུ་་བལྟས་ཡོང་ན། ཁྱོད་རང་ང་དང་མཉམ་དུ་སྡོད་
དགོས་པ་འདི་ཡང་ལས་དབང་གིས་བཀོད་སྒྲིག་བྱས་ཟིན། དེ་བས་
ཁྱོད་ཀྱིས་ང་རང་འབར་ཞུན་བརྡར་སའི་མེ་རྡོ་ཞིག་གི་ཚུལ་དུ་བཞག་
སྟེ་ངའི་ལུས་ལ་གང་འདོད་དུ་བརྡར་ཆོག"ཟེར།
ཞོགས་པ་ནས་དགོང་མོའི་བར། ང་རང་མེ་ཏོག་ལྡུམ་ར་ཁོ་ནར་
སྤོ་བོ་དང་མཉམ་དུ་ཁོམ་ལོང་མེད་པར་བསྡད་པ་ཡིན། ཁོས་རྣང་མ་
འགའ་བསློགས་རྗེས། ཚེར་སྟར་ལུ་ལུའི་ལྗང་མྱུག་འཐོག་པ་དང་ཀུ་
ཤུའི་སྡོང་བོའི་སྔོ་དྲེག་འབྲད་པ། གནོད་འབུར་ཐལ་ལྕག་གཞུས་ཏེ་
གསོད་པ་བཅས་བྱེད་བཞིན་ཡོད། ངས་ནི་སྔར་བཞིན་རང་གི་ཁང་
མིག་བཟོ་སྐྲུན་དང་མཛེས་སྤྲས་བྱས། སྤོ་བོ་ལགས་ཀྱིས་ཤིང་སྡོང་དེའི་
བསྲེགས་ནས་འཚིགས་པའི་སྣེ་མོ་མར་གཏུབས་པ་དང་། ཤིང་དུམ་
འགའ་སར་བཙུགས། ངས་བྱེའུ་བཅུག་པའི་གཟེབ་དེ་སྡོང་མགོར་
བཀལ་ཞིང་། རྩྭ་སྐམ་སྤྱད་དེ་རྩྭ་གདན་ཚགས་དམ་པ་ཞིག་བཏགས་
རྗེས་རྐུབ་སྟེགས་རིང་བོ་ཞིག་ཏུ་ཉི་འོད་དང་ཟིལ་བ་གཡོག་བྱེད་ཀྱི་
ཐོག་ཁེབས་ཤིག་ཀྱང་བཀབ་པས་ངེད་གཉིས་ཀྱི་གནས་གཞི་དེ་ཡག་
པོ་ཞིག་འཁྱོངས་བྱུང་།
སྤོ་བོས“ཁྱོད་ཀྱིས་རང་ནུས་ཅི་ཡོད་ཀྱིས་རང་ལ་བཀོད་སྒྲིག་
ལེགས་པོ་བྱེད་དགོས།དེར་བཟང་ཆ་ཆེན་པོ་ལྡན"ཞེས་བཤད།
ངས་སྤོ་བོའི་སྐད་ཆར་དོ་སྣང་ཆེན་པོ་བྱས་པ་ཡིན་ཏེ། ལན་རེར་
ཁོ་རང་རྩྭ་གདན་གྱི་བཞུགས་ཁྲི་རུ་བསྡད་དེ་འཚབ་འཚུབ་མེད་པར་
ང་ལ་སློབ་གསོ་གཏོང་བའི་སྐད་ཆ་དེ་དག་ནི་ནུས་ཤུགས་གང་ཡོད་
བཏོན་མཐར། ད་གཟོད་ཕྱིར་ཕྱུང་བ་དང་འདྲ།
“ད་ལྟ་ཁྱོད་ནི་རང་གི་ཨ་མ་དང་ཁ་བྲལ་བ་དེ་ཡིན། མོར་ཡང་
བསྐྱར་བྱིས་པ་བཙའ་ངེས་ཡིན་ལ། མོ་ནི་ཁོ་ཚོ་ལས་ཁྱོད་ལ་སྙིང་ཉེ་བ་
ཡིན།ཁྱོད་ཀྱི་ཨ་ཕྱིས་ཡང་ཆང་བཏུངས་སོང་།"
ཁོང་གིས་ཁ་མི་གྲག་པར་ཡུན་རིང་འགོར་ཞིང་། དེ་ནི་གཟབ་
ནན་གྱིས་གང་ཞིག་ལ་ཉན་པ་དང་འདྲ། དེ་རྗེས་ཡང་མ་རངས་པའི་
ཚུལ་གྱིས་སྐད་ཆ་རྩུབ་མོ་འགའ་བཤད་བྱུང་།
“འདི་ནི་མོས་ཐེངས་གཉིས་པར་ཆང་རག་བཏུངས་པ་ཡིན། མེ་ཁིལ་
དམག་སྐུལ་དང་ལེན་བྱེད་དུ་འགྲོ་ཁར་ཡང་ཆང་བཏུངས་མྱོང་། གླེན་
མ་འདིས་ང་ལ་ཞི་ལུའི་ཚབ་དུ་དམག་སྐུལ་ཐར་ཡིག་ཅིག་ལེན་དགོས་
པའི་ཁ་ཏ་བྱས་ཀྱང་། དོན་དངོས་སུ་སྐབས་དེར་ཁོ་རང་དམག་གྲལ་དུ་
ཞུགས་ཡོད་ཚེ་མི་གཞན་ཞིག་ཏུ་འགྱུར་ཡང་སྲིད། ཤུ་་་་་་ཁྱོད་ཚོའི་ལས་
དབང་འདི་ཨང་་་་་་་ང་འཆི་ལ་ཉེ་བས་རྗེས་སུ་ཁྱོད་གཅིག་པུར་ལྷག་འགྲོ།
རང་གིས་རང་ལ་བདག་བྱོས། ཁེར་རྐྱང་གྲོགས་མེད་ཡིན་པས་ཁྱོད་ཀྱིས་
རང་ཁ་རང་གིས་སོས་དགོས། ཨེ་གོ་ཐལ། དེ་བས་ཁྱོད་ཀྱིས་རང་ནུས་
ཀྱིས་ལས་ཀ་བྱེད་ཤེས་དགོས། གང་འདོད་དུ་མི་གཞན་གྱི་བློ་བཀོད་ལ་
མ་ཉན། གཞན་ལ་ཕོག་ཐུག་མེད་པར་འཚོ་བའི་རྐང་ཚུགས་དགོས་
མོད། འོན་ཀྱང་རང་བཞིན་བརྟན་པོ་ཡོད་དགོས། མི་གཞན་གྱི་ཁ་ལ་
ཉན་ཡང་རང་གིས་འགྲིག་འདོད་པ་དེ་བདམས་ཤིང་ཡག་པོར་བསྒྲུབ་
དགོས།“
གནམ་གཤིས་མི་ལེགས་པའི་དུས་མ་གཏོགས་ངས་དབྱར་གཞུང་
ཧྲིལ་བོར་ལྡུམ་རའི་ནང་འཚོ་བ་བསྐྱལ་ཞིང་། བསིལ་དྲོད་ལྡན་པའི་
མཚན་མོར་ང་གནས་གང་དུ་གཉིད་ཀྱང༌། ཨ་ཕྱིས་གནང་བའི་ཕྱིང་
གདན་གྱི་སྟེང་ནས་ཉལ་བ་ཡིན། སྐབས་རེར་ཨ་ཕྱི་ལགས་ཀྱང་ལྡུམ་
རར་ཡོང་ནས་ནམ་འཁྱོལ་བར་བྱེད། མོས་རྩྭ་སྐམ་ཆག་ཅིག་ཁྱེར་
འོངས་ནས་ངའི་གདན་འགྲམ་དུ་བཏིངས་རྗེས་དེའི་སྟེང་དུ་ལོག་ནས་
ཡུན་རིང་ལ་དོན་དག་སྣ་ཚོགས་གླེང་བར་བྱེད་ལ། ལན་རེར་དོན་
གཞན་ཞིག་དྲུད་འོངས་སྟེ་རང་གི་སྐད་ཆའི་ཚིག་མཚམས་ཀྱང་གཅོད།
“ལྟོས་དང། སྐར་མདའ་ཞིག་ལྷུང་བྱུང་། འདི་ནི་ལྷད་མེད་རྣམ་
དག་གི་རྣམ་ཤེས་གང་ཞིག་མ་ཡུམ་ས་གཞི་ཆེན་པོའི་ཕང་བར་འཁྲེང་
བ་གང་ཡིན་ཆ་མི་འཚལ་ལ། འདི་ནི་ལྷག་བསམ་ཅན་གྱི་རྐང་གཉིས་
གང་ཞིག་གནས་གང་དུ་འཁྲུངས་པའི་དན་རྟགས་ཡིན།”
ཡང་ན་ང་ལ་བསྟན་པ་ཡིན།
“ཁྱོད་ཀྱིས་ལྟོས་དང་། སླར་ཡང་སྐར་མ་ཞིག་ཡར་འཕགས་
བྱུང་། ཅི་འདྲའི་མཚར་སྡུག་ལྡན་པ་ལ། ཨེ་མ། མཛེས་སྡུག་གི་མཁའ་
དབྱིངས། ཁྱེད་ནི་སྟོན་པའི་གཟི་བྱིན་འབར་བའི་ཆོས་གོས་ལགས།"
སྤོ་བོ་ལགས་ཀྱིས་་དངོས་གནས་གླེན་པ་ལུག་འདྲ་བ་རེད། ཁྱོད་
ཚོར་དྲོས་འཁྱགས་ཐེབས་ཏེ་ཆམ་ནད་ཕོག་སྲིད། དེ་མིན་ཡང་གྲིབ་
ནད་ཕོག་པའམ་ཇག་རྐུན་ཞིག་གིས་མིད་པ་བགགས་ཏེ་གསོད་ཀྱང་
སྲིད”ཅེས་ཆིག་ལབ་རྫོགས་མེད་བྱེད།
མཚམས་རེར་མཚན་མོའི་དུས་སུ་གློ་བུར་དུ་སྲང་ལམ་དང་ཐང་
སྟོང་ནས་ཆང་བཟི་དག་གིས་སྐད་ཅོར་རྒྱག་སྲིད་ལ། ཁ་ཤས་ཀྱིས་
ལྗིད་ཏིག་ཏིག་གི་གོམ་སྒྲ་སྤོས་ཏེ་རྒྱུག་འགྲོ་བའང་ཐོས་མོད། འདི་དག་
ཐམས་ཅད་གོམས་ལོབས་སུ་གྱུར་ཏེ་མི་ཀུན་གྱིས་དོ་སྣང་བྱེད་ཀྱིན་
མེད།
ཨ་ཕྱི་ཡུན་རིང་ལ་གཉིད་མ་ཁུག་པས། ལག་ཟུང་མགོ་འོག་ཏུ་
བཅུག་ནས་ཉལ་ཏེ་སེམས་འགུལ་ཐེབས་བཞིན་སྐད་ཆ་རྡབ་རྡུབ་ཅིག་
བཤད་པར་བལྟས་ན། མོས་ངས་ཉན་གྱིན་ཡོད་མེད་ལ་མཉམ་འཇོག་
ཅི་ཡང་བྱེད་ཀྱིན་མེད་མོད། མོ་ནམ་རྒྱུན་དོན་སྙིང་དང་མཚར་སྡུག་
གིས་ཕྱུག་པའི་བྱིས་སྒྲུང་དུ་འགྱུར་བའི་མཚན་མོ་ཞིག་འདེམ་པར་
མཁས།
ང་རང་ཤེས་མེད་ཚོར་མེད་ངང་མོའི་འགྱུར་ཁུགས་དང་ལྡན་པའི་
སྐད་ཆར་ཉན་བཞིན་གཉིད་དུ་ཡུར། ཕྱི་ཉིན་ཞོགས་པར་བྱེའུ་དང་ལྷན་
དུ་གཉིད་ལས་སད་ཅིང་།ཉི་མའི་འོད་ཟེར་གཡོ་བ་མེད་པར་ངའི་གདོང་
དུ་འཕྲོས་ཏེ་ཚ་བེར་བེར་བྱེད། ཞོགས་པའི་མཁའ་དབུགས་འཇམ་
ཅག་གེར་རྒྱུ་ཞིང་ཟིལ་བའི་རྡོག་པ་རེ་རེ་ཀུ་ཤུའི་སྡོང་བའི་ལོ་མ་ལས་
ས་རུ་ཟགས། བརླན་གཤེར་གྱིས་སྦངས་པའི་རྩྭ་ལྗང་དག་ལ་གཟི་འོད་
སྔར་ལས་འཚེར་ཏེ་ཕྱི་གསལ་ནང་གསལ་གྱི་ཆུ་ཤེལ་ཞིག་དང་གཉིས་
སུ་མེད་ཅིང་། རླངས་པ་སྲབ་མོ་ཞིག་དལ་མོར་རྩྭ་ལྗང་དག་ལས་ཡར་
འཕགས་པར་བྱེད། ཉི་མའི་ལྡོག་འོད་ནམ་མཁའི་སྐྱ་བོའི་ཕང་བར་
བར་མེད་དུ་མཆེད་དེ་མཁའ་དབྱིངས་ལྗང་མདོག་ཏུ་གྱུར། མིག་གིས་
མཐོང་དཀའ་བའི་བར་སྣང་དུ་ཅོ་ཀའི་སྐད་སྙན་ལྷང་ལྷང་སྒྲོག་འོང་།
གསར་སྐྱེས་ཀྱི་མེ་ཏོག་དང་དབྱངས་རྟ་དག་གིས་ཀྱང་ཟིལ་བ་ཇི་བཞིན་
མི་སེམས་དྭངས་བར་བྱེད་པའི་ལྷིང་འཇགས་ཀྱི་སྤྲོ་སེམས་ཤིག་སྦྱིན་
ཏེ༑ མི་རྣམས་མལ་ལས་ལངས་ནས་ལས་ཀ་གང་རུང་ཞིག་བསྒྲུབ་
པར་འབོད་སྐུལ་གཏོང་བ་དང་། ཉེ་འགྲམ་གྱི་སྐྱེ་དངོས་ཀུན་ལ་མཛའ་
བརྩེའི་འདུན་མ་འཁྲུངས་པར་བྱེད།
འདི་ནི་ངའི་མི་ཚེའི་བརྒྱུད་རིམ་ཁྲོད། དབེན་འཇགས་ཆེ་ཤོས་དང་
ཞིབ་ལྟ་མང་ཤོས་ཀྱི་དུས་སྐབས་ཡིན། དབྱར་ཁ་འདིར། ངའི་སེམས་
སུ་རང་ཉིད་ཀྱི་ནུས་པར་ཡིད་རྟོན་གྱི་ཚོར་བ་གཏན་ཆགས་ཤིག་གྲུབ་
ལ༑ བག་ཚ་ཞིང་ཁེར་འདུག་གཤིས་གྱོང་གི་མི་ཞིག་ཏུ་གྱུར། ཨོ་ཝི་སི་
ནེ་ཁ་ཧྥིའི་བྱིས་པ་དག་གི་འབོད་སྐད་ཐོས་ཀྱང་དེས་ངའི་ཡིད་ཀྱི་དང་
བ་འདྲེན་མི་ཐུབ་ལ། བདག་གི་མ་སྤུན་སླེབས་ཀྱང་ཡིད་སེམས་ཀྱི་སྤྲོ་
བ་འཕེལ་མི་ནུས་པར་དེ་ལས་ལྡོག་སྟེ་འཛེམ་དོགས་ཀྱི་ཚོར་བ་ཁོ་ན་
བསྐྱེད་དེ། ཁོ་ཚོས་ངའི་ལྡུམ་རའི་ནང་གི་བཟོ་བཀོད་གཏོར་བཤིག་
བཏང་ཨེ་འགྲོར་དོགས་པ་ཡིན། དེ་ནི་ངའི་རྩོལ་བ་ཁོ་ནར་བརྟེན་ནས་
བསྐྲུན་པའི་བྱ་གཞག་ཐོག་མ་ཡིན་པས་སོ། །
ང་རང་སྤོ་བོའི་སྐད་ཆར་ཡང་སུན་སྣང་སྐྱེས་བྱུང་། ཁོའི་སྐད་ཆ་
དག་ཉིན་རེ་བཞིན་དོན་གྱིས་སྟོང་ཞིང་ནམ་རྒྱུན་ཁོང་ཁྲོ་ལངས་པ་
མིན་ཚེ་ཤུགས་རིང་གཏོང་བར་བྱེད་ཅིང་། ཨ་ཕྱི་ལ་ཁ་རྩོད་བྱས་ཏེ་སྒོར་
ཕུད་པས་མོ་རང་སྐབས་རེར་ཨ་ཞང་ལྗ་ཁོའོ་ཝེའི་ཁྱིམ་དུ་འགྲོ་ཞིང་
ལན་རེར་ཨ་ཞང་མེ་ཁིལ་ཚང་ལ་སོང་སྟེ་བསྟུད་མར་ཉིན་འགའ་ཤས་
ལ་ཡུལ་དུ་མི་ལོག སྤོ་བོས་རང་གིས་ཟ་མ་གཡོ་སྦྱོར་བྱེད་ཅིང་། ཆུ་
ཁོལ་གྱིས་ལག་པ་བསྲེགས་བྱུང་བས་སྤོ་ལངས་པའམ་མི་ལ་གཤེ་གཤེ་
གཏོང་བ། ཅ་ལག་གཅོག་པ་བཅས་བྱས་ཏེ་སྒེར་སེམས་ཅན་ཞིག་ཏུ་
གྱུར་འདུག་པ་གསལ་པོར་ཤེས།
སྐབས་ལན་རེར་ཁོ་རང་ངའི་མལ་ཤག་ཏུ་འོང་ནས་རྩྭ་གདན་
དུ་ལྷོད་ལྷོད་ངང་བསྡད་དེ་དུས་ཡུན་རིང་བོར་ཅི་ཡང་མི་སྨྲ་བར་ང་
ལ་ཞིབ་ལྟ་བྱེད་བཞིན་འདུག གློ་བུར་དུ“ཁྱོས་ཁ་མི་གྲག་དོན་ཅི་
ཡིན"ཞེས་དྲིས་བྱུང་།
“ང་རང་འདི་ལྟར་སྡོད་རྒྱུར་དགའ།ཅི་རེད།”
ཁོས་སློབ་གསོ་གཏོང་མགོ་བརྩམས་བྱུང་།
“ང་ཚོ་སྐུ་ངོ་མིན་པས་ཁྲིད་སྟོན་བྱེད་མཁན་ཡོད་མི་སྲིད། དོན་
དག་ཡོད་ཚད་རང་གིས་རྟོགས་ཐབས་བྱེད་དགོས། དཔེ་དེབ་ནི་གཞན་
གྱི་ཆེད་དུ་བྲིས་ཤིང་། སློབ་གྲྭ་ཡང་གཞན་གྱི་ཆེད་དུ་བསྒྲུབས་པས། ང་
ཚོར་བགོ་སྐལ་ཏོག་ཙམ་ཡང་ཡོད་མི་སྲིད། ཡོད་ཚད་རང་གི་ལག་ཟུང་
ལ་བརྟེན་ནས་འཐོབ་པར་བྱེད་དགོས།"
ཁོ་རང་བསམ་གཞིག་ཀློང་དུ་ཚུད་ལ་ངོ་མདོག་ཤོར་བ་མངོན་
ཞིང་། ལུས་པོར་གཡོ་འགུལ་ཅི་ཡང་མེད་པར་ལྐུགས་པ་ནང་བཞིན་
འདུག་པས་ངོ་མས་མི་སེམས་ལ་དངངས་སྐྲག་ཅིག་བསླངས་འོང་།
སྟོན་ཁར་ཁོང་གིས་སྡོད་ཁང་གཞན་ལ་བཙོངས། མ་བཙོང་སྔོན་
གྱི་ནངས་ཇ་འཐུང་བའི་སྐབས་ཤིག་ལ། ཁོང་གློ་བུར་དུ་ཨ་ཕྱིར་ཕྱོགས་
ཏེ་ངོ་གནག་ཅིང་བློ་ཐག་རྦད་ཆོད་ཀྱིས“ཨ་རོག རྒན་མོ། ངས་སྔོན་
ཆད་ཁྱོད་གསོས་ཏེ་ད་ལྟ་ཚད་ལོངས་ཡོད། རྗེས་སུ་རང་ཁ་རང་གསོ་
བྱོས"ཞེས་བསྒྲགས།
ཨ་ཕྱིས་སྐད་ཆ་འདི་ཐོས་རྗེས་ཧ་ཅང་ལྷིང་འཇགས་སུ་སྡོད་པ་ནི་
མོས་སྔ་མོ་ནས་ཤེས་ལ། བསམ་བཞིན་ཁོང་གི་སྐད་ཆ་འདིར་སྒུག་པ་
དང་མཚུངས། མོས་དལ་མོར་སྣ་ར་ཕྱིར་བཏོན་ཏེ་སྲིང་བལ་ལྟ་བུའི་སྣ་
ཁུང་དུ་ཡར་འཐེན་ཙམ་བྱས་ཏེ་་ཡ། ལོས་ཆོག དེ་ལྟར་བྱེད་དགོས་ན་
དེ་ལྟར་བྱས་ཆོག”ཟེར།
སྤོ་བོས་རི་འདབས་ཀྱི་ཁང་རྙིང་ཞིག་ལས་མུན་པ་འཐིབས་པའི་
ས་འོག་ཁང་བ་གཉིས་གླས་བྱུང་། རི་སྤོར་དུས་ཨ་ཕྱིས་ཐ་གུ་རིང་བོ་
ཅན་གྱི་རྩྭ་ལྷམ་ཪྙིང་བ་ཞིག་ཁྱེར་འོང་ནས་ཚ་ཐབ་འགབ་ཏུ་བཞག་
རྗེས།ལུས་ཙོག་པུར་བསྡད་དེ་་མེས་མཚུན་མཁྱེན།མེས་མཚུན་མཁྱེན།
ངས་ཁྱེད་ལ་གངས་གྲུ་ཞིག་ཕུལ་ཏེ། ང་ཚོ་དང་མཉམ་དུ་གནས་གཞི་
གསར་པ་ཞིག་ཏུ་བདེ་སྐྱིད་གསར་པ་ཞིག་འཚོལ་དུ་ཕེབས།”ཞེས་མེས་
མཚུན་འབོད་མགོ་བརྩམས།
སྤོ་བོས་ར་སྐོར་ལས་སྒེའུ་ཁུང་བརྒྱུད་དེ་ཐེངས་ཤིག་བལྟས་
ཏེ“ངས་ཁྱོད་ཀྱིས་དེ་འཁྲིད་ཨེ་ཐུབ་ཅིག་བལྟ། ཁྱོད་ཀྱིས་ཡང་བསྐྱར་ང་
ངོ་ཚ་རུ་འཇུག་འདོད་དམ།ཕྱི་རོལ་པ།"ཞེས་སྐད་ཅོར་བརྒྱབ་བྱུང་།
“ཨ་ལ། རྒད་པོ། སེམས་ཆུང་བྱོས། ཁྱོད་ཀྱིས་དེ་ལྟར་བྱས་ན་བཀྲ་
མི་ཤིས།”ཞེས་མོས་གཟབ་ནན་ངང་ཐ་ཚིག་བསྒྲགས་མོད། སྤོ་བོ་ཞེ་སྤོ་
གཏིང་ནས་ལངས་ཤིང་མེས་མཚུན་གདན་འདྲེན་རྒྱུར་འཐད་པ་གཏན་
ནས་མ་བྱུང༌།
ཉིན་གཉིས་གསུམ་ཙམ་གྱི་རིང་ལ། ཁོས་ཁྱིམ་ཆས་དང་དངོས་
རྫས་རྙིང་བ་དག་དངོས་ཟོག་རྙིང་བ་བསྡུ་བའི་ཡུལ་གྱར་བ་ཞིག་
ལ་བཙོངས་པ་དང་། མི་དེས་སྤྲོ་བ་ལྡན་པའི་ངང་རིན་གོང་ཡར་
གཏམ་མར་གཏམ་བྱེད་ལ། ཕན་ཚུན་ལ་དམོད་མོ་ཡང་བྱེད། ཨ་
ཕྱིས་སྒེའུ་ཁུང་ལས་ཕྱི་རོལ་དུ་བལྟས་ཏེ་སྐབས་རེར་ངུ་ལ་ལན་རེར་
དགོད་བཞིན་སྐད་དམའ་མོས“ཏག་ཏག་རེད། སར་དྲུད། རྩ་མེད་དུ་
ཐོངས”ཞེས་བཤད།
ང་ཡང་ཐེངས་ཤིག་ངུས་ན་འདོད་དེ། ང་རང་ཉིད་ཀྱི་མེ་ཏོག་ལྡུམ་
ར་དང་མལ་ཤག་ལ་འབྲལ་མི་ཐུབ་པས་ཡིན།
ང་ཚོས་རླངས་འཁོར་ཆེ་བ་གཉིས་སྤྱད་དེ་རུ་སྤར་བ་ཡིན། ང་
རླངས་འཁོར་གྱི་ཁྱིམ་ནོར་རྙིང་བ་སྤུངས་པའི་དབུས་སུ་བསྡད་ཅིང་དེ་
འདར་འགུལ་ཚབས་ཆེ་བས་ང་རང་ཕྱིར་བགྲིལ་བ་འདྲ། དེའི་རྗེས་ཀྱི་
ལོ་གཉིས་འགོར་བ་ནས་ཨ་མ་འདས་རག་བར་ངས་འདི་ལྟར་གནས་
གང་ཞིག་ཏུ་བགྲིལ་འགྲོ་མི་ཤེས་པའི་འཁྲུལ་བའི་ཚོར་བ་རྐྱང་རྐྱང་གི་
ནང་ནས་དུས་ཚོད་བསྐྱལ།
སྤོ་བོ་ས་འོག་ཁང་བར་གནས་སྤར་ནས་ཅུང་མ་འགོར་བར་ཨ་
མ་ཕྱིར་ལོག་བྱུང་། མོའི་ངོ་གདོང་སྐྱ་བོར་གྱུར་ཅིང་ལུས་པོ་སྐམ་རིད་
དུ་གྱུར་འདུག མིག་གཉིས་ཆེན་པོར་འདུག་ཅིང་མིག་ཟུང་ལས་མེ་ལྟར་
ཚ་བའི་ངོ་མཚར་གྱི་འོད་ཟེར་དེ་ཡིས་ཡོད་ཚད་ལ་ཞིབ་མོར་ལྟ་བ་དང་
འདྲ་ལ།མོས་ཨ་མ་དང་ཨ་ཕ་ང་བཅས་ཐོག་མར་མཐོང་བ་དང་ཡོངས་
སུ་མཚུངས། དེ་ལྟར་གྲག་འགུལ་ཅི་ཡང་མེད་པར་ཅེར་ནས་འདུག ཕ་
ཡར་གྱིས་ཁང་བ་རུ་མཚམས་མེད་པར་ཕར་འགྲོ་ཚུར་འགྲོ་བྱས་ནས་
སྐད་དམའ་མོས་ཤུ་སྒྲ་འདེབས་པ་དང་གློ་ལུ་བྱེད་པ། ལག་པ་རྒྱབ་ལག་
བྱས་ཏེ་མཛུབ་མོ་འགུལ་བཞིན་འདུག
ཨ་མས་ང་ལ་་དཀོན་མཆོག་མཁྱེན། ཁྱོད་རང་ནར་སོན་པ་ཅི་
འདྲའི་མགྱོགས་ཨང"ཞེས་བཤད་བཞིན་དྲོད་ལམ་ལམ་གྱི་ལག་པ་
ངའི་འགྲམ་པར་དམ་དུ་གླན། མོས་རྒྱས་སྤྲོས་བྱས་པ་མི་མཛེས་ཏེ་ཁོད་
ཆེ་ཞིང་མདོག་དམར་སེར་ཡིན་ལ་ལྟོ་བ་ཚུར་སྦོས་པའི་གོས་ཤམ་ཞིག་
གྱོན་འདུག
ཕ་ཡར་གྱིས་ལག་པ་ཡ་གཅིག་ངའི་ཕྱོགས་སུ་བསྲིངས་ཏེ་་ནུ་བོ་
ཆུང་ཆུང་། ཁྱོད་བདེ་མོ། ཁྱོད་ཅི་འདྲ་འདུག ཨ།"ཞེས་མཁའ་དབུགས་
ལ་སྣོམ་བཞིན་ཡང་་ཁྱོད་ཚོའི་འདི་རུ་བརླན་གཤེར་ཧ་ཅང་ཆེ་བ། ཤེས་
ཨཨེ་ཡོད”ཟེར།
ཁོང་གཉིས་ཡུན་རིང་བོར་བརྒྱུག་འོང་བ་འདྲ་སྟེ། ལུས་ཟུང་
ཐང་ཆད་ཅིང་གྱོན་པ་ཕུར་ནས་གཉེར་ཞིང་བརྡར་ནས་རལ་ཡོད་པ་
དང་། ད་ལྟ་ཁོང་གཉིས་ཉལ་ནས་ངལ་གསོ་འདོད་པ་ལས་ཅི་ཡང་མཁོ་
བར་མི་འདུག
ཚང་མ་ཡི་མུག་ནས་ཇ་འཐུང་བཞིན་འདུག་ལ། སྤོ་བོས་ཕྱི་རོལ་གྱི་
ཆར་བས་སྒེའུ་ཁུང་གི་དྲ་མར་གཙག་ཅིང་བརླན་པར་བྱེད་པའི་ངང་ཚུལ་
ལ་ལྟ་བཞིན“དེ་ལྟར་བཤད་ན། ཡོད་ཚད་མེས་ཚིག་ཟིན་ནམ”ཞེས་དྲིས་
བྱུང༌།
“ཚང་མ་ཚིག་ཟིན”ཞེས་ཕ་ཡར་གྱིས་བློ་ཐག་རྦད་ཆོད་ཀྱིས“ཨེན་
ཙམ་མིན་ན་ངེད་གཉིས་ཀྱང་མ་ཐར”ཟེར།
“དེ་ལོས་ཡིན། མེ་ལྕེས་སུ་ལའང་གུ་ཡངས་གཏོང་མི་སྲིད།
"ཨ་མ་ཨ་ཕྱི་ལགས་ཀྱི་ཕྲག་པར་བསྙེས་ཏེ་མོའི་རྣ་བར་ཅི་བཤད་
པ་མི་ཤེས། ཨ་ཕྱིས་མིག་ཟུང་དམ་པོར་བཙུམས་པ་ནི་འོད་ཀྱིས་གཙེས་
པར་སྐྲག་པ་བཞིན་ཡིད་སེམས་སྔར་ལས་སྨྲེང་བར་གྱུར།
གློ་བུར་དུ་སྤོ་བོས་ཟུར་ཟའི་ཚུལ་གྱིས་བག་ལྷོད་ངང་སྐད་མགོ་ཧ་
ཅང་མཐོན་པོས་སྐུ་ཞབས་ཡུའུ་ལྗེན“ཝི་སེ་ལེ་ཆི་ལགས། ངས་གོ་ཐོས་
ལྟར་ན་མེ་སྐྱོན་བྱུང་བ་མ་ཡིན་པར་ཡོད་ཚད་ཁྱོད་ཀྱིས་རྒྱལ་བཞག་
ནས་མེད་པར་བཏང་བ་རེད་ཟེར་”ཞེས་བཤད།
སྐད་ཅིག་ལ་ཁང་བའི་ནང་འཇམ་ཅག་གེར་གྱུར། ཇ་དེམ་ལས་
ཆུ་ཁོལ་ལྷོག་ལྷོག་གདུ་ཞིང་ཆར་གྱི་ཐིགས་པས་དྲ་མའི་ངོས་ལ་ཤུགས་
ཀྱིས་རྡེགསྐབས་དེར་ཨ་མས་ཁ་གྲག་སྟེ“ཨ་ཕ”ཟེར།
“ཨ་ཕ་ཞེས་ནས་ཅི་རེད”ཅེས་སྤོ་བོས་རྣ་བ་འོན་པར་བྱེད་པའི་
འུར་རྒྱབ་བྱུང་།“ ད་ཅི་བྱེད་འདོད། ལོ་སུམ་ཅུ་ཅན་གྱིས་ལོ་ཉི་ཤུ་ཅན་
ལ་གཉེན་མ་སྒྲིག་ཅེས་ངས་དེ་སྔོན་ཁྱོད་ལ་བཤད་མྱོང་བ་མ་ཡིན་ནམ།
འོན་ཀྱང་ཁྱོད་ཀྱིས་ཨུ་ཚུགས་མཐར་ཆོད་ཀྱིས་མི་གཉོམ་ཆུང་ནུས་
མེད་ཀྱི་སྐུ་དྲག་ཅིག་བཙལ་བ། ཨ། ད་ཅི་འདྲ་རེད། བུ་མོ།"
ཁོ་ཚོ་བཞི་བོས་འུར་བརྒྱབ་བྱུང༌། སྐད་ཆེས་མཐོ་བ་ནི་ཕ་ཡར་
རེད། ང་རང་ཕྱི་རུ་ཕྱིན་ཏེ་བུད་ཤིང་སྤུངས་ཡོད་པ་དེ་རུ་བསྡད་ཅིང་
སྐྲག་ནས་ལུས་འཁུམས་འདུག ཨ་མ་གཞན་ཞིག་ཏུ་གྱུར་ཏེ་སྔོན་ཆད
དང་གཏན་ནས་མི་མཚུངས། ཁང་བ་འདི་རུ་དེ་འདྲའི་གསལ་བོ་མིན་
ཡང་། གནས་འདིའི་མུན་ནག་གི་ཀློང་ནས་ངས་མོའི་སྔར་གྱི་རྣམ་པ་
དེ་གསལ་བོར་དྲན་ཐུབ།
རྗེས་ཀྱི་གནས་ཚུལ་དག་གསལ་བོར་དྲན་རྒྱུ་མི་འདུག ང་རང་
སུའོ་མོ་ཧྥུ་གྲོང་རྡལ་གྱི་ཁང་བ་ཞིག་ཏུ་གནས་སྤར་ལ། གནས་དེ་རུ་
ཡོད་ཚད་གསར་པ་གསར་རྐྱང་ཡིན། གྱང་ངོས་སུ་སྦྱར་ཤོག་སྦྱར་མེད་
ཅིང་སྡོང་བོའི་སྲིབས་ཀའི་བར་དག་ཏུ་དུམ་ཆད་དུ་གྱུར་པའི་རྩྭ་ཐག་
མང་པོ་བརྫངས་ཤིང་དེའི་ནང་དུ་འབུ་ཀྲང་ལང་མང་པོ་ཡོད། ཨ་མ་
དང་ཕ་ཡར་གཉིས་སྒེའུ་ཁུང་གཉིས་པོ་སྲང་ལམ་དུ་ཕྱོགས་པའི་ཁང་
མིག་ཅིག་ཏུ་བསྡད་པ་དང་། ང་དང་ཨ་ཕྱི་གཉིས་ཀླད་དུ་དཀར་ཁུང་
ཡོད་པའི་ཐབ་ཚང་དུ་བསྡད་པ་ཡིན། ཁང་ཀླད་ཀྱི་རྒྱབ་ཕྱོགས་ནི་བཟོ་
གྲྭའི་དུད་ཁུང་ཡིན། དེ་ནི་གོང་མཛུབ་དང་དཀྱིལ་མཛུབ་བར་ནས་
མཐེ་བོང་ཚུར་བསྲིངས་པ་བཞིན་ནམ་མཁར་དྲང་བོར་ཟུག་སྟེ་དུ་བ་
སྔོ་ལྷོག་ལྷོག་འཕྱུར་འོང་། དགུན་ཁའི་རླུང་བུས་གྲོང་ཚོ་ཡོངས་དུད་
སྨུག་གི་ཀློང་དུ་བསྐྱིལ་བར་བྱས་ཏེ། ང་ཚོའི་གྲང་ཞིང་འཁྱགས་པའི་
ཁང་བའི་ནང་ནས་ནམ་རྒྱུན་གཞོབ་དྲི་རྫོབ་པོ་ཞིག་ཚོར་ཐུབ། ཞོགས་
པའི་སྐྱ་རེངས་བཀྱགས་པ་དང་མཉམ་དུ་སྤྱང་ཀིའི་ངུ་འབོད་བྱེད་པ་ལྟ་
བུའི་དུང་བརྡ་ཞིག“བང་བང་བང”ཞེས་སྒྲོག
གལ་ཏེ་འདུག་སྟེགས་ཀྱི་ཐོག་ནས་ཡར་འགྲེང་ཞིང་། དྲ་མའི་སྟེང་
རིམ་གྱི་ཤེལ་སྒོ་ལས་ཁང་ཀླད་བརྒྱུད་དེ་ཕར་བལྟས་ཚེ། ལྒང་ཞུ་བཀལ་
བའི་བཟོ་གྲྭའི་སྒོ་ཆེན་གཞི་ནས་མཐོང་ཐུབ། དེ་ནི་དུང་སོ་འཐོར་བའི་
སྤྲང་བོ་ཞིག་གིས་ཁ་གདངས་པ་དང་འདྲ་ལ། མི་རྣམས་དེ་རུ་འཚང་
ཁ་ཤིག་ཤིག་གིས་འཛུལ་བཞིན་ཡོད། ཉིན་གུང་ཡང་དུང་བརྡ་གྲག་པ་
དང་བསྟུན་ནས་མཆུ་ཏོ་ནག་པོ་ལྟ་བུའི་སྒོ་ཆེན་ཕྱེས་པ་ན་དོང་ཟབ་མོ་
ཞིག་ཕྱི་ལ་མངོན་འོང་། བཟོ་གྲྭས་ཡང་ནས་བསྐྱར་དུ་ཟོས་ཤིང་འཆོས་
ནས་ཕྱིར་བསྐྱུགས་པའི་མི་རྣམས་ནག་ཁུ་བཞིན་རྒྱ་ལམ་དུ་བཞུར་
འོང་། མདོག་དཀར་ཞིང་སྤུ་སོབ་སོབ་བྱེད་པའི་རླུང་བུ་ཁྲོམ་ཆེན་དུ་རྒྱུ་
སྟེ་མི་རྣམས་ཀྱི་རྗེས་བསྙེགས་ནས་དེ་དག་རང་རང་གི་ཡུལ་དུ་འཇུག་
པར་བྱེད། གྲོང་སྡེའི་ནམ་མཁའ་ནི་མཐོང་ཐབས་བྲལ་ཏེ། ནམ་རྒྱུན་
ཁང་བའི་ཀླད་དང་ཁ་བའི་འདབ་མ་སྤུངས་པའི་སྟེང་དུ་དུ་བ་ལྟ་བུའི་
ཐལ་མདོག་གི་སྨུག་པ་སྐྱ་བོ་ཞིག་གིས་བཏིམས་ནས་མི་རྣམས་ཀྱི་
བསམ་གཞིག་གི་སྒོ་མོ་གཏད་པར་བྱེད་ཅིང་། དེས་སུན་སྣང་དབང་
མེད་དུ་སྦྱིན་ལ་མི་རྣམས་ཀྱི་མཐོང་ལམ་ཡོངས་སུ་བསྒྲིབས་འདུག་
ས་སྲོས་སུ་བཟོ་གྲྭའི་མཁའ་དབྱིངས་སུ་རྙོག་རྫོབ་ཏུ་གྱུར་ཏེ་ཉི་
མའི་འོད་མདངས་དམར་ཡོམ་ཡོམ་གྱིས་དུད་ཁུང་གི་རྩེ་མོར་འཕྲོས་
པ་ནི། དུ་ཁུང་དག་ཐང་ནས་གྱེན་དུ་བསླངས་པ་མ་ཡིན་པར་དུད་སྤྲིན་
གནམ་ནས་སར་ལྷུང་བཞིན་དམར་འོད་འཁྱུག་ཅིང་གདུང་འབོད་བྱེད་
བཞིན་དྲན་སྐུལ་བྱེད་པ་དང་ཀུན་ནས་མཚུངས།
འདི་དག་ལ་བལྟས་ཀྱིན་བལྟས་ཀྱིན། མི་རྣམས་ལ་སྐྱུག་མེར་
བཟོད་བསྲན་བྲལ་བ་ཞིག་སློངས་ཤིང་། གདུག་རྩུབ་ཆེ་བའི་སུན་སྣང་
གིས་མི་སེམས་ལྡད་ཅིང་འཆའ་བར་བྱེད། ཨ་ཕྱིས་ཞོགས་པ་ནས་
མཚན་མོའི་བར་དུ་ཟས་གཡོ་བ་དང་། མཐིལ་ཤིང་འཁྲུད་པ། འབུད་
ཤིང་གསེ་བ། ཆུ་ལེན་པ་བཅས་ཐབ་ཚང་གི་ལས་ཀ་སྣ་ཚོགས་སྒྲུབ་
དགོས་པས་ནམ་རྒྱུན་ངལ་གསོ་དུས་ལུས་པོ་ཐང་ཆད་ཅིང་འཁུན་སྒྲ་
བར་མེད་དུ་སྒྲོག སྐབས་ལན་རེར། མོས་ཟ་མ་གཡོ་སྦྱོར་བྱས་རྗེས།
སྲིང་བལ་སྟོད་ཐུང་ལུས་ལ་གྱོན་ཞིང་སྨད་གཡོག་སྟོད་དུ་བརྫེས་ཏེ་
མཁར་གྲོང་དུ་འགྲོ་བ་ཡིན།
“ང་འགྲོ་ན་རྒད་པོས་གནས་དེ་རུ་འཚོ་བ་རོལ་བ་ཅི་འདྲ་ཡིན་
པར་བལྟ།”
“ང་ཁྲིད་རོགས།”
“ཁྱོད་ཀྱིས་བུ་ཡུག་འཚུབ་པར་ལྟོས་དང་། ཁྱོད་རང་དྲོས་འཁྱག་ཏུ་
འགྲོ་ངེས།" མོས་དེ་ལྟར་བཤད་རྗེས་ཁ་བས་གཡོགས་ཤིང་རྡོག་ལམ་མི་
མཐོང་བའི་རི་ཐང་དུ་ཨོ་ལེ་བདུན་ལ་བགྲོད།
ཨ་མར་མངལ་སྦྲུམ་ཞིང་སེར་པོར་གྱུར་པའི་ངོ་གདོང་སྐམ་ཞིང་
རུལ་ལ། ལུས་པོ་གྲང་ནས་བག་འཁུམ་ཞིང་སྣེ་ཚར་བཏགས་ལ་ཧྲལ་
ཧྲུལ་དུ་གྱུར་པའི་སྐྱ་མདོག་གི་སྟོད་ལྷེ་ཞིག་གིས་དཀྲིས་འདུག
ང་རང་སྟོད་ལྷེ་འདིར་སྙིང་ན་བར་བྱེད་དེ། དེས་ཨ་མའི་རིང་ཞིང་
སྙོམས་པའི་ལུས་པོ་བཙོག་པར་བྱས་ཡོད་པས་ངས་སྣེ་ཚར་དེ་དག་
གཅོད་འདོད། ང་རང་ཁང་བ་འདི་དང་བཟོ་གྲྭ། ཐ་ན་སྡེ་གྲོང་བཅས་ལ་
ཡང་སྙིང་ན་བར་བྱེད། ཨ་མས་རྙིང་ཞིང་རལ་བའི་འཇུར་རྟ་ཞིག་གྱོན་
ཞིང་། གློ་ལུ་བྱེད་དུས་ཡེ་ནས་ལྟ་བར་མི་བཟོད་པའི་ལྟོ་བའང་འདར་
བཞིན་འདུག མོའི་ཐལ་མདོག་ལྟ་བུའི་མིག་ཟུང་སྐམ་ཞིང་འཐག་ལ་
ཁོང་ཁྲོའི་མདངས་ཤིག་མངོན་འདུག ནམ་རྒྱུན་གྲག་འགུལ་ཅི་ཡང་
མེད་པར་གྱང་ངོས་སྟོང་སེང་བ་དེར་ཅེར་ཏེ། ཕལ་ཆེར་མིག་ཟུང་གཉིས་
ཀྱང་གྱང་ངོས་ལ་འབྱར་འདུག་པ་དང་མཚུངས། ལན་རེར་དུས་ཚོད་
ཧྲིལ་བོར་སྒེའུ་ཁུང་ལས་སྲིང་ལམ་དུ་ཕྱོགས་ནས་འདུག རྒྱ་ལམ་ནི་
མི་ཡི་འགྲམ་རུས་ཤིག་དང་འདྲ་བར་ཡ་སོ་རེ་འགའ་ནི་བགྲེས་ཏེ་ནག་
པོར་གྱུར་ཞིང་། རེ་འགའ་འཁྱོར་འདུག་ལ། རེ་འགའ་སྔོན་ནས་འཐོར་
པས་འགྲམ་རུས་དང་མི་འཚམ་པའི་སོ་ཆེན་གསར་པ་རེ་བཙུགས་པ་
བཙོག་པོར་འདུག
ངས“ང་ཚོ་ཅིའི་ཕྱིར་འདི་རུ་སྡོད་དགོས་པ་ཡིན"ཞེས་དྲིས།
མོས་ལན་དུ་་ཨེ།ཁྱོད་ཁ་རོག་གེར་སྡོད།ཆོག་གམ”ཟེར།
མོས་ཉིན་རྒྱུན་ང་ལ“གན་སྒྲུབས། འདིར་རྒྱུགས། དེ་ཁྱེར་ཤོག”ཟེར་
བ་ལས་ང་ལ་ཁ་བརྡ་ཤིན་ཏུ་ཉུང་།
ཁྱིམ་མིས་ང་རང་སྲང་ལ་མང་པོ་འགྲོ་རུ་མི་འཇུག དེ་ནི་ནམ་
རྒྱུན་སྲང་ནས་ཕྱིར་ཐོན་དུས་བྱིས་པ་པྲ་ཆལ་ཚོ་དང་རྡུང་རེས་བརྒྱབ་
སྟེ་ལུས་ཡོངས་རྨ་ཁས་གང་ཡོད་པས་ཡིན། ང་རང་རྡུང་རེས་བྱེད་རྒྱུར་
སྤྲོ་བོ་ཡོད་ལ་དེ་ནི་ངའི་དགའ་ཕྱོགས་ཉག་གཅིག་ཀྱང་ཡིན། ཨ་མས་
ང་ལ་རྒྱུན་བུས་གཞུ་ཞིང་དེས་ངའི་སེམས་ཀྱི་ཁོང་ཁྲོ་སྔར་ལས་ཇེ་
ཆེར་བཏང་སྟེ་རྗེས་མར་བྱིས་པ་རྣམས་དང་རྡུང་རེས་བྱེད་པ་སྔར་ལས་
ཛ་དྲག་ཏུ་འགྱུར་ལ། ཨ་མས་ཀྱང་སྔར་ལས་ཚབས་ཆེ་བའི་ཉེས་ཆད་
གཅོད་པ་ཡིན། ཐེངས་ཤིག་ངས་མོ་ལ་གལ་སྲིད་མོས་ང་ལ་ད་དུང་
གཅར་རྡུང་བྱས་ཚེ། ངས་མོའི་ལག་པར་སོ་འདེབས་རྒྱུ་ཡིན་པར་མ་
ཟད། ཕྱི་རོལ་དུ་སོང་ནས་འཁྱག་ཤི་ཐེབས་སུ་འཇུག་རྒྱུ་ཡིན་ཞེས་ཐ་
ཚིག་བསྒྲགས་པ་ན། མོ་ཡ་མཚན་སྐྱེ་བཞིན་ང་ཕར་གཡུག་ནས་ཁང་
བའི་ནང་སྐོར་བ་ཞིག་བྱས་ཏེ་དབུགས་འཚང་བཞིན་དངོས་གནས་གོ་
བ་མེད་པའི་གླང་རྒན་ལྟ་བུ་ཞིག་རེད"ཅེས་བཤད་བྱུང་།
“དགའ་བ”རུ་འབོད་པའི་བརྩེ་བ་དེ་ནི། འདར་ཞིང་སྐྱོམ་པའི་
འཇའ་ཚོན་ཇི་བཞིན་བདག་སེམས་ནས་གཏན་ཏུ་བཞུད། ཡོད་ཚད་
ལ་སྡང་སེམས་ཀྱིས་ཁེངས་ཤིང་སོལ་རླངས་ཀྱི་དྲི་ངན་འཐུལ་བའི་མེ་
ལྕེ་སྔོན་པོ་དེ་སྔར་ལས་རྒྱུན་མི་ཆད་པར་གཏོར། སྨྲེང་སྐྱོ་དང་ཚིམ་
པ་མེད་པའི་བརྩེ་བ་དེ་དང་ཐལ་མདོག་དང་སྐྱེ་སྟོབས་དབེན་པའི་བྱ་
བ་ཙག་ཙིག་ལས་སྐྱེས་པའི་ཁེར་རྐྱང་གི་ཚོར་བ་དག་སླར་ཡང་ངའི་
སེམས་ནས་རོ་ལངས་བརྒྱབ་བྱུང་།
ཕ་ཡར་གྱིས་ང་ལ་ཤིན་ཏུ་རྫིག་རྫིག་བྱེད་ཅིང་། ཨ་མར་ཁ་ཡ་མི་
བྱེད་པར་ནམ་རྒྱུན་ཤུ་སྒྲ་འདེབས་ཤིང་གློ་ལུ་བྱེད་པ་དང་། ཟ་མ་ཟོས་
ཚར་རྗེས་མེ་ལོང་གི་མདུན་ནས་འབར་ཞུན་རྐང་གཅིག་བླངས་ཏེ་
གྲལ་མི་དག་ཅིང་འཁྱར་འཁྱོར་དུ་སྐྱེས་པའི་སོ་རྐང་གི་བར་དག་རེ་རེ་
བཞིན་འབྲུ་བར་བྱེད། ཁོས་ནམ་རྒྱུན་ཨ་མར་ཁ་འཛིང་བྱེད་ཅིང་ཁོང་
ཁྲོའི་ངང་ནས“ཁྱེད”ཅེས་འབོད།“ཁྱེད”ཅེས་པའི་ཡིག་འབྲུ་དེས་ངའི་
སེམས་ལ་སྡང་ཟུག་ཚད་མེད་སློང་། དུས་རྒྱུན་ཁོས་ཨ་མར་འཁོན་
འཛིང་བྱེད་དུས་ཁང་སྒོ་དམ་པོར་གཏད་སྲིད་ལ། དེ་ནི་ཁོའི་སྐད་ཆ་
ངས་ཐོས་སུ་འཇུག་མ་འདོད་པ་ཡིན་ཡང་། ཁོས་ལྡབ་ལྡིབ་ཀྱིས་བཤད་
པའི་སྐད་ཆ་དམའ་མོ་དག་ངས་སེམས་ཞིབ་མོས་ཉན་ཚེ་སྔར་བཞིན་
ཐོས་ཐུབ།
ཉིན་ཞིག་ཁོས་རྐང་བ་རྡབ་བཞིན་སྐད་ལོག་བྱས་ཏེ“ཡོད་ཚད་
གླེན་མ་ལྟོ་ལུག་ཁྱོད་ལན་པས། ངས་ད་གཟོད་མགྲོན་པོ་བསུ་ཐབས་
མེད་པ་རེད། བ་མོ་ཁྱོད”ཟེར།
གློ་བུར་གྱི་དངངས་སྐྲག་དང་བརྙས་དམོད་དེས་ང་རང་མལ་ཁྲི་
ལས་ཡར་མཆོངས་ཤིང་། མགོ་བོས་གནམ་རྒྱན་ལ་བརྒྱབ་སྟེ་ངས་རང་
གི་ལྕེ་ཡང་བལྡད་ནས་ཁྲག་འཛར་བཞིན་འདུག
གཟའ་སྤེན་པར་སླེབས་ཐེངས་རེར་བཟོ་པ་འགའ་རེ་འོང་ནས་ཕ་
ཡར་གྱི་ལག་ནས་དངོས་པོ་ཉོ་བྱེད་ཀྱི་འཛིན་ཡིག་ཉོ་བར་བྱེད། འཛིན་
ཡིག་དེ་དག་ནི་བཟོ་གྲྭའི་ནང་གི་ཚོང་ཁང་དག་ལས་དངོས་པོ་ཉོ་བྱེད་
དུ་སྤྱོད་ཅིང་། བཟོ་གྲྭའི་མགོ་བས་བཟོ་བ་རྣམས་ལ་གླ་ཕོགས་ཀྱི་ཚབ་
ཏུ་སྤྲད་པ་ཡིན། ཕ་ཡར་གྱིས་རིན་གོང་ཕྱེད་ཀ་བྱས་ཏེ་འཛིན་ཡིག་འདི་
དག་ཉོ་བསྡུ་བྱས་པ་ཡིན། ཁོས་བཟོ་བ་དག་ཐབ་ཚང་དུ་སྣེ་ལེན་བྱས་
ཤིང་། སྒྲོག་ཙེའི་ཟུར་དུ་བསྡད་དེ་ངོ་གདོང་གནག་ཅིང་རྫིག་ཉམས་གང་
ཡོད་སྟོན་བཞིན་འཛིན་ཡིག་བཟུང་སྟེ“རཱུའུ་བྷིལ་ཕྱེད་ཀ་ཡིན”ཞེས་
བཤད།
“ཡུའུ་ལྗེན་ཝ་ལི་ཡེ་ཧྥུ་ལགས། ཁྱོད་དཀོན་མཆོག་ལ་མི་སྐྲག་
གམ།”
“རཱུའུ་བྷིལ་ཕྱེད་ཀ་ཡིན།"
ཐབས་ཆག་དང་འོད་སྣང་གིས་སྟོང་པའི་འཚོ་བར་རྒྱུན་སྐྱོང་རྒྱུ་
ཁག་སྟེ། ཨ་མས་བྱིས་པ་མ་བཙས་པའི་སྔོན་དུ་ང་རང་སྤོ་བོའི་ཁྱིམ་དུ་
བསྐྱལ་པ་ཡིན། དེ་དུས་ཁོ་རང་ཁུའུ་ནི་ཝེན་བསྡད་འདུག དེ་ནི་ཐོག་
ཁང་གཉིས་བརྩེགས་ཅན་གྱི་ཁང་བ་ཞིག་ཡིན་ཞིང་རི་ལྡེབས་ནས་
ན་ཕོར་ཆོས་ཁང་གི་དུར་ཁྲོད་དེའི་ལྕགས་རི་ཡི་བྱེ་སའི་སྲང་ལམ་དུ་
གནས་ཡོད། སྤོ་བོས་ཨུ་རུ་སུའི་ལུགས་ཀྱི་ཚ་ཐབ་ཆེན་པོ་ཡོད་པའི་
ཁང་མིག་ཅིག་གླས་འདུག ཁང་མིག་དེར་སྒོ་རར་ཕྱོགས་པའི་སྒེའུ་
ཁུང་གཉིས་ཡོད།
“ཅི་འདྲ་རེད"ཅེས་ཁོ་འོངས་ནས་ང་བསུ་དུས་དེ་ལྟར་བཤད་པ་
དང་། སྐད་མགོ་མཐོན་པོས་ལྷུག་ལྷུག་དགོད་ཞོར“གནའ་མིའི་ཁ་
དཔེར་ཨ་མ་ལས་བྱམས་པའི་གྲོགས་པོ་མེད་ཟེར། ད་ལྟ་བལྟས་ཡོང་ན་
ཨ་མ་མིན་པར་ལོ་ལོན་རྒས་འཁོག་གི་སྤོ་བོ་ཡིན་ངེས། ཧེ་ཧེ་ཧེ། ཁྱོད་
ཚེ་མི་འདི་དག་ཨང"ཞེས་བཤད།
ངས་གནས་གཞི་གསར་པ་འདིར་ཞིབ་ལྟ་ཞིག་ཀྱང་བྱེད་ཁོམ་
མ་བྱུང་བར་ཨ་མ་དང་ཨ་ཕྱི་གཉིས་ཀྱིས་བྱིས་པ་ཁྲིད་ནས་སླེབས་
བྱུང་། ཕ་ཡར་གྱིས་བཟོ་པའི་ལག་ནས་རྒྱུ་དངོས་བཙན་ལེན་བྱས་པས་
བཟོ་གྲྭ་ལས་ཕྱིར་ཕུད་མོད། ཁོ་ས་ཆ་གང་དུ་ཐེངས་ཤིག་བརྒྱུགས་མིན་
མི་ཤེས་པར་དེ་མ་ཐག་ཡང་བསྐྱར་རླངས་འཁོར་འབབ་ཚུགས་ཀྱི་པ་
སེ་བཙོང་མཁན་དུ་གདན་ཞུ་བྱས་འདུག
དུས་ཡུན་རིང་ཞིང་སུན་སྣང་ཆེ་བའི་ཉིན་འགའ་ཕར་བསྐྱལ་རྗེས།
ང་སླར་ཡང་ཨ་མའི་སར་གནས་སྤར་ཏེ་རྡོ་གཅལ་བཏིངས་པའི་ས་
འོག་ཁང་བ་ཞིག་ཏུ་བསྡད་པ་ཡིན། ཨ་མས་ང་རང་མྱུར་ཏུ་སློབ་གྲྭར་
བསྐྱལ་སོང་།སློབ་གྲྭར་འགྲིམ་པའི་ཉིན་དང་བོ་ནས་བཟུང་།སློབ་གྲྭ་ང་
ལ་ཞེན་པ་ལོག་བྱུང་།
ང་རང་སློབ་གྲྭར་འགྲོ་སྐབས་རྐང་བར་ཨ་མའི་ལྷམ་གྱོན་ཞིང་།
སྟོད་ལྭ་ནི་ཨ་ཕྱིའི་ཕྱི་གོས་བཟོ་བཅོས་བྱས་པ་ཞིག་ཡིན། ད་དུང་ནང་
ལྭ་སེར་པོ་ཞིག་དང་དོར་མ“ཕྱིར་འཐེན“ཞིག་ཡོད། ལུས་ཀྱི་རྒྱས་སྤྲོས་
འདིར་དེ་མ་ཐག་འཕྱ་དགོད་བྱེད། དེ་ནི་ངས་ནང་ལྭ་སེར་པོ་ཞིག་གྱོན་
ཡོད་པས་སློབ་གྲོགས་ཀྱིས་ང་ལ་མིང་གཞན་ཞིག་བཏགས་ཡོད་དེ་གྲུ་
བཞི་ཤོ་རྒྱལ་ཟེར།
ང་དང་བྱིས་པ་རྣམས་སྔ་མོ་ནས་འདྲེས་ཤིང་ལོབས་མོད། དགེ་
རྒན་དང་ཆོས་དཔོན་གཉིས་ང་ལ་མི་དགའ།
དགེ་རྒན་ནི་ངོ་མདོག་སེར་ཞིང་འཛེམ་ཟོལ་མེད་པའི་མི་ཞིག་སྟེ།
སྣ་ཁུང་ལས་དུས་རྒྱུན་སྣ་ཁྲག་རྡོལ་བར་བྱེད། ཁོ་སློབ་ཁང་དུ་སླེབས་
དུས་སྣ་ཁུང་སྲིང་བལ་ཞིག་གིས་གཅོད་ཅིང་། ཁྲིད་སྟེགས་ཀྱི་གཞུག་ཏུ་
བསྡད་དེ་སྙན་པོ་མིན་པའི་སྣ་སྒྲས་སློབ་ཁྲིད་བྱས། སྐད་ཆ་ཚིག་འགའ་
བཤད་རྗེས་གློ་བུར་བཤད་མཚམས་བཞག་ནས་སྲིང་བལ་སྣ་ཁུང་
ལས་མར་བླངས་ནས་མགོ་བོ་གཡུག་ཞོར་སྲིང་བལ་གྱི་སྟེང་ལ་ཞིབ་ལྟ་
བྱེད། ཁོའི་ངོ་གདོང་ལེབ་ཅིང་སྔོ་ནག་ཏུ་འདུག་ཅིང་མི་རྣམས་ལ་ཚོར་
བ་སྐྱུར་མོ་ཞིག་བསླངས་འོང་། དཔྲལ་བའི་གཉེར་མ་དག་ལས་མདོག་
ལྗང་ནག་ཅིག་ཕྱིར་མངོན་ལ། ལྷག་མར་གྱུར་ཅིང་རིན་ཐང་ཉམས་
པའི་མིག་ཟུང་གཉིས་ལ་བལྟ་བར་མི་བཟོད། དེས་ངའི་གདོང་ལ་གདུག་
རྩུབ་ཀྱིས་ཅེར་བས་ངས་ལག་པ་དབང་མེད་ངང་ཡར་བཀྱགས་ཏེ་རང་
གི་འགྲམ་པར་རེག་རེག་བྱེད་དགོས་བྱུང་།
ཉིན་འགའ་ཤས་ཤིག་གི་རིང་ལ་ང་རང་འཛིན་གྲྭ་དང་བོའི་གྲལ་
གཤར་དང་བོར་བསྡད། དགེ་རྒན་གྱི་ཁྲིད་སྟེགས་དང་བར་ཐག་ཤིན་
ཏུ་ཉེ་ཞིང་ཕལ་ཆེར་གཏད་འདུག་པ་དང་། དེ་ནི་ངོ་མས་བཟོད་ཐབས་
བྲལ་བ་ཞིག་སྟེ། དགེ་རྒན་གྱིས་ང་མ་གཏོགས་གཞན་གང་ཡང་མཐོང་
གིན་མེད་པ་ལྟར། ནམ་རྒྱུན་སྙན་པོ་མིན་པའི་སྣ་སྒྲས“ཕ་ཡེ་ཤི་ཁོ་ཝི།
ནང་ལྭ་བརྗེས་ཤིག ཕ་ཡེ་ཤི་ཁོ་ཝི། རྐང་བ་འདར་གིན་མ་འདུག ཕ་ཡེ་
ཤི་ཁོ་ཝི།ཁྱོད་ཀྱི་ལྷམ་སྒྲོག་ཡང་བརྒྱབ་མི་འདུག”ཟེར།
དེའི་ཕྱིར་ངས་ཀྱང་ཁོ་ལ་སྐྱིན་པ་དྲག་པོ་ཞིག་བླངས་ཡོད་དེ།
ཐེངས་ཤིག་ངས་ཆུ་ཀུབ་ཕྱིད་ཏོ་ཞིག་བཙལ་ཡོང་ནས་ནང་སྙིང་བྲུས་
ཤིང་ཁང་སྒོའི་འདྲེད་འཁོར་དུ་སྐུད་པས་བསྡམས། ཁང་སྒོ་ཕྱེ་བ་དང་ཆུ་
ཀུབ་ཀྱི་ཤུན་ལྤགས་ཡར་འཐེན་པ་དང་། དགེ་རྒན་གྱིས་སྒོ་གཏད་དུས་
ཆུ་ཀུབ་ཀྱི་ཤུན་ལྤགས་ཞྭ་མོ་ཞིག་དང་འདྲ་བར་ཁོའི་སྐྲ་མེད་པའི་མགོ་
ལ་སྐོན་པར་བྱེད། དེ་རྗེས་སྒོ་སྲུང་བས་དགེ་རྒན་གྱི་ཤོག་བྱང་བཟུང་
ནས་ང་རང་ཡུལ་ལ་ཁྲིད་དུ་བཅུག་ཅིང་། ངས་རང་གི་སྐྱི་ལྤགས་ཀྱི་ན་
ཟུག་གིས་ཐེངས་འདིའི་བསྟན་བཤིག་གི་ཉེས་ཆད་འཇལ་བ་ཡིན།
ད་དུང་ཐེངས་ཤིག་ལ་ངས་ཁོའི་སྣ་རུ་སྒྲོག་ཙེའི་འཐེན་སྒམ་དུ་
སྦས་ཤིང་། ཁོས་ཧབ་སྦྲིད་མཚམས་མ་ཆོད་པར་ཐབས་ཟད་དེ་སློབ་
ཁང་ལས་སྒོར་བུད་པ་དང་། ཁོའི་མག་པ་དམག་དཔོན་དེ་ཚབ་ཁྲིད་དུ་
མངགས། དམག་དཔོན་དེས་སློབ་མ་ཚོར་བཙན་སྐུལ་གྱིས《དཀོན་
མཆོག་གིས་སཱ་ཤཱ་ཧོང་ལ་མགོན་སྐྱབས་གནོངས།》 ཞེས་པ་
དང་།《ཨེ་མ། རང་དབང་ལགས། ང་ཡི་རང་དབང》 ཞེས་པའི་གླུ་
དབྱངས་ལེན་དུ་བཅུག་ཅིང་། སུ་ལ་ནོར་འཆུག་བྱུང་ན། དེའི་མགོ་ལ་
ཐིག་ཤིང་གིས་གཞུ་སྲིད། ཅི་ཡིན་མི་ཤེས་ཏེ། མགོ་ལ་གཞུ་དུས་སྒྲ་ཁྱད་
པར་བ་ཞིག་གྲག་ཅིང་།དེར་དགོད་བྲོ་ཡང་ན་ཟུག་ཀྱང་ཡོད།
ཆོས་ལུགས་དགེ་རྒན་ནི་སྐུ་གཟུགས་མཛེས་ལ་ལོ་ན་གཞོན་ཞིང་
སྐྲ་རྫོང་མཐུག་པའི་ཆོས་དཔོན་ཞིག་ཡིན། ཁོ་རང་ང་ལ་མི་དགའ་བ་
ནི་ང་ལ 《དམ་པའི་གསུང་རབ》 མེད་པ་དང་། ད་དུང་ཁོའི་ལད་མོ་
བྱས་ཏེ་སྐད་ཆ་བཤད་པའི་རྐྱེན་གྱིས་ཡིན།
ཁོ་རང་སློབ་ཁང་དུ་འཛུལ་མ་ཐག་ཐོག་མར་ང་ལ་ཕ་ཡེ་ཤི་ཁོ་ཝི་
རེད། དཔེ་ཆ་རེད།དཔེ་ཆ་ཁྱེར་ཡོང་ཡོད་དམ"ཞེས་འདྲི།
ངས“མེད། ཁྱེར་མ་ཡོང་། རེད།"”ཅེས་ལན་བཏབ།
“ཅི་ཞིག ‘རེད” 
"མེད།"
“འོ་ན། ཁྱོད་ཕྱིར་ཡུལ་ལ་སོང་། རེད། ཡུལ་ལ་སོང་། ངས་ཁྱོད་ལ་
སློབ་ཁྲིད་བྱེད་མི་འདོད། རེད། ཁྲིད་མི་འདོད།”
དོན་དག་དེས་ང་ལ་དམིགས་བསལ་གྱི་མི་སྐྱིད་པའི་ཚོར་བ་ཅི་
ཡང་སྦྱིན་མ་སོང་། ང་རང་དེ་ནས་བྲལ་རྗེས་སློབ་ཐུན་གྲོལ་རེག་བར་
གྲོང་རྡལ་གྱི་རྫོབ་ཅིང་སྦགས་པའི་སྲང་ལམ་ཉུལ་ཞིང་འདུ་འཛིས་
ཁེངས་པའི་འཚོ་བར་ཞིབ་ལྟ་བྱས།
ཆོས་དཔོན་དེར་མཛེས་ཤིང་བབ་ཆགས་པའི་ཡེ་ཤུ་ལུགས་ཀྱི་
ངོ་གདོང་ཞིག་ཡོད་ཅིང་། བརྩེ་བས་ཕྱུག་པའི་བུད་མེད་ལྟ་བུའི་མིག་
མདངས་དང་། འཇམ་ཞིང་མཉེན་པའི་ལག་ཟུང་ཞིག་མངའ་བས་དཔེ་
དེབ་དང་ཐིག་ཤིང་།སྨྱུ་གུ་སོགས་དངོས་པོ་མཐའ་དག་གི་འཛིན་སྟངས་
ཀྱང་གཞན་དང་མི་འདྲ་བ་ཞིག་ཡིན། ཆོས་དཔོན་གྱིས་དངོས་པོ་དེ་
དག་ལ་སྲོག་ལྡན་བཞིན་ཤིན་ཏུ་གཅེས་གཅེས་བྱེད་ཅིང་དེ་དག་ལ་རྡབ་
ཆག་ཤོར་བར་དོགས་ནས་གཟབ་ནན་གྱིས་བདག་སྐྱོང་བྱེད་པ་ལས།
སློབ་མ་རྣམས་ལ་དེ་འདྲའི་བརྩེ་བ་མེད་མོད། གང་ལྟར་ཁོ་ཚོ་ཁོང་ལ་
དགའ།
ང་སློབ་སྦྱོང་གི་ཕྱོགས་ལ་མི་བཟང་རྒྱུ་མེད་ནའང་། ཡུན་རིང་མ་
ལོན་པར་སློབ་གྲྭས་ང་ལ་བརྡ་བཏང་སྟེ་ངའི་གཞན་དང་མི་མཚུངས་
པའི་བྱ་སྤྱོད་དེའི་དབང་གིས། ད་ལྟ་སློབ་གྲྭ་ནས་ཕྱིར་འབུད་གཏོང་
རྒྱུ་ཡིན་ཟེར། དོན་དེས་ང་ལ་སྡུག་བསྔལ་ཆེན་པོ་ཞིག་བསླངས་
ཤིང་། སེམས་པ་བདེ་རུ་འབབ་མི་ཐུབ་པའི་འཇིགས་སྐུལ་ཆེན་པོ་ཞིག་
ལ་འཕྲད་དུ་བཅུག ཨ་མའི་ཞེ་སྡང་སྔར་ལས་ཇེ་ཆེར་གྱུར་ཏེ་ང་ལ་
གཅར་རྡུང་བྱེད་ཐེངས་ཀྱང་མང་དུ་གྱུར།
ཡིན་ཡང་ང་རང་སྐྱོབ་མཁན་སླེབས་བྱུང་། གློ་བུར་དུ་ཆོས་
དཔོན་རྒན་པ་ཁིར་སན་ཝི་ལགས (ངའི་དྲན་ངོས་སུ་ཁོང་ནི་སྒལ་
བ་ཅུང་འབུར་ཞིང་ལྷ་བ་ཞིག་དང་མཚུངས།) སློབ་གྲྭར་སླེབས་
བྱུང་། ཁོའི་གཟུགས་པོ་རིང་རྒྱུ་མེད་ཅིང་། ལུས་ལ་ཁོད་ཡངས་པའི་
མཆོར་ལྭ་ཞིག་གྱོན་པ་དང་། མགོ་ལ་དགོད་བྲོ་བྱེད་ཀྱི་ཟེའུ་ལྟ་བུའི་ཞྭ་
མོ་ཞིག་བརྡབས་འདུག ཅོག་ཙེའི་གཞུག་ཏུ་བསྡད་དེ་ལག་ཟུང་ཕུ་ཐུང་
ལས་ཕྱིར་ཕུད་དེ་བྱིས་པ་ཚོ། ང་ཚོས་ཁ་བརྡ་ཐེངས་ཤིག་བྱ། ཅི་འདྲ་
རེད།"ཅེས་གསུངས།
དེ་མུར་སློབ་ཁང་ནང་དུ་དྲོད་ཁོལ་དང་དགའ་བདེའི་སྣང་བ་ཞིག་
གིས་ཁེངས་ཤིང་། སྔར་བྱུང་མ་མྱོང་པའི་མཁའ་དབུགས་གསར་པ་
ཞིག་བསྣན་བྱུང་།
ཁོས་མི་མང་པོ་ཞིག་བོས་མཐར་ང་རང་ཅོག་ཙེའི་གམ་དུ་བོས་ཏེ་
གཟབ་ནན་གྱི་སྒོ་ནས་ང་ལ་་ཁྱོད་ད་ལོར་ལོ་དུ་ཡིན། འདི་འདྲའི་ཆེན་
པོ་ཞིགཁྱོད་ཀྱི་གཟུགས་ངོ་མས་རིང་།ནམ་རྒྱུན་ཁྱོད་ཆར་བས་བརླན་
པར་བྱས་པས་ཨེ་རེད”ཅེས་དྲིས་བྱུང་།
ཁོས་སྐམ་ཞིང་གྱོང་ལ་སེན་མོ་ཆེ་ཞིང་རྣོ་བའི་ལག་པ་ཡ་གཅིག་
ཅོག་ཙེའི་ཐོག་ཏུ་བཞག་ཅིང་། ཡ་གཅིག་གིས་ཐར་འཐོར་དུ་སྐྱེས་པའི་
ཁ་སྤུར་བྱིལ་བྱིལ་བྱེད་པ་དང་། བྱམས་བརྩེས་ཕྱུག་པའི་མིག་ཟུང་
གིས་ང་ལ་ཅེར་བཞིན་“ ཡ། ཁྱོད་ཀྱིས་ང་ལ་ཤོད་དང་། ཁྱོད་རང《དམ་
པའི་གསུང་རབ》 ལས་ཕྱོགས་གང་ཞིག་ལ་དགའ་འམ།"ཞེས་བསམ་
འཆར་བླངས།
ངས་ཁོང་ལ་ང་ལ་དཔེ་ཆ་མེད། ངས《དམ་པའི་གསུང་རབ》 ལ་
སློབ་སྦྱོང་བྱས་མེད་པ་གླེང་དུས་ཁོང་གིས་ཞྭ་ཙོག་དྲང་མོར་བྱས་ཏེ་འདྲི་
རྒྱུར“དེ་ཅིའི་ཕྱིར། འདི་ལ་ངེས་པར་དུ་སློབ་སྦྱོང་བྱེད་དགོས། ཁྱོད་ཀྱིས་
ཉུང་ཙམ་ཤེས་ཀྱང་སྲིད། གོ་ཡོད་ནའང་ཐང་། ལྷའི་སྙན་ཚིག་ཤེས་སམ།
དེ་ནི་ཡག་པོ་འདུག གསོལ་འདེབས་ཀྱི་ཚིག་རེ་ཤེས་སམ། བཟང་གི ཁྱོད་
ཀྱིས་ལྟོས། 《ཆོས་སྤེལ་སློབ་མའི་རྣམ་ཐར》 ཡང་ཨེ་ཤེས། 《སྙན་
ཚིག་ཕྱོགས་སྒྲིག》 ཀྱང་ཨེ་ཤེས། མ་གཞི་ཁྱོད་ཀྱིས་ཐམས་ཅད་ཤེས་
འདུག"ཅེས་བཤད།
ང་ཚོའི་ཆོས་དཔོན་སླེབས་བྱུང་། ཁོའི་ངོ་མདོག་དམར་པོར་གྱུར་
ཅིང་དབུགས་ཧལ་ཧལ་བྱེད། ཆོས་དཔོན་རྒན་པས་ཁོང་ལ་སྨོན་འདུན་
ཞུས་ཀྱང༌། ཆོས་དཔོན་གྱིས་ང་གླེང་མགོ་རྩོམ་དུས་ཆོས་དཔོན་རྒན་
པས་ལག་པ་གཡུག་གཡུག་བྱེད་བཞིན་་ཁྱོད་ཀྱིས་ཅུང་ཙམ་སྒུག་
རོགས། ཁྱོད་ཀྱིས་དྲང་སྲོང་ཨ་ལེག་ཁི་སིའི་གཏམ་རྒྱུད་ཅིག་ཤོད་
དང”ཞེས་གསུངས།
“དེ་ནི་ཆེས་ལེགས་པའི་སྙན་ཚིག་ཕྱོགས་སྒྲིག་ཅིག་ཡིན། ཨེ་རེད།
བདག་གི་བུ་ཕྲུག“ཅེས་བཤད། ངས་ཚན་པ་འགའ་བརྗེད་དེ་ཅུང་ཙམ་
མཚམས་འཇོག་དུས། ཁོང་གིས“དེ་ལས་གཞན་ཅི་ཤེས། རྒྱལ་པོ་ཏ་ཝེ་
ཡི་གཏམ་རྒྱུད་ཤེས་སམ། ངས་དེར་ཧ་ཅང་ཉན་འདོད”ཟེར།
ངས་ཁོང་གིས་དངོས་སུ་ཉན་པར་མ་ཟད། ཁོང་སྙན་ཚིག་དེ་དག་
ལ་ཤིན་ཏུ་དགའ་བའང་ཤེས་ཐུབ། ཁོས་ང་ལ་ཡུན་རིང་པོར་དྲིས་རྗེས་
གློ་བུར་དུ་མཚམས་བཞག་སྟེ། མྱུར་དུ་ངས་བཤད་པར་རེ་བའི་ཚུལ་
གྱིས་་ཁྱོད་ཀྱིས་འཕགས་པའི་སྙན་ཚིག་སྦྱངས་མྱོང་བ་ཨེ་རེད། སུས་
ཁྱོད་ལ་ཁྲིད་པ་ཡིན།བྱམས་སེམས་ཅན་གྱི་སྤོ་བོ་ཨེ་རེད།ཁོ་བཙན་པོ་
ཞིག་ཨེ་རེད། དེ་ངོ་མ་ཨེ་རེད། ཁྱོད་ཀྱང་མ་རབས་པྲ་ཆལ་ཞིག་ཡིན་
ཚོད་འདུག”ཟེར།
ང་རང་དེ་མུར་སོམ་ཉིའི་དྲ་བར་ཚུད་ཀྱང“ཡིན”ཞེས་ལན་བཏབ་
པ་ཡིན།
དགེ་རྒན་དང་ཆོས་དཔོན་གཉིས་ཀྱིས་ཀྱང་མང་པོ་གླེང་ཞིང་ངའི་
ཁས་ལེན་བྱས་པ་དོན་དངོས་ཡིན་ཚུལ་བདེན་དཔང་བྱས། ཁོས་མིག་
གིས་མར་བལྟས་ཏེ་ཉན་བཞིན་དབུགས་རིང་ཞིག་འཐེན་ནས་གཞན་
གྱིས་ཁྱོད་ལ་ཅི་ཟེར་གྱིན་པ་ཁྱོད་ཀྱིས་ཨེ་གོ། ཡ། ཁྱོད་འདིར་ཤོག་
དང”ཟེར།
ཁོས་ཙན་དན་དྲི་བསུང་འཐུལ་བའི་ལག་པ་ངའི་མགོར་བཞག་
སྟེ་ཁྱོད་ཀྱིས་ཅིའི་ཕྱིར་དེ་འདྲའི་པྲ་ཆལ་བྱས་པ་ཡིན"ཞེས་དྲིས་བྱུང་།
“སློབ་སྦྱོང་ལ་ཧ་ཅང་སུན་པས།”
“སུན་པོ་འདུག་གམ། ངའི་གཅེས་ཕྲུག དེ་ཅུང་ཙམ་མི་འགྲིག་པར་
འདུག གལ་སྲིད་ཁྱོད་ཀྱིས་སློབ་སྦྱོང་བྱེད་རྒྱུ་སུན་པར་སྙམ་ཚེ། ཁྱོད་
སློབ་སྦྱོང་ལ་མི་ལེགས་མོད། འོན་ཀྱང་དགེ་རྒན་གྱིས་ཁྱོད་སློབ་སྦྱོང་
ལ་བཟང་བ་བདེན་དཔང་བྱས་ཏེ་ཁྱོད་ལ་རྒྱུ་རྐྱེན་གཞན་ཞིག་ཡོད་
ཟེར་་ཞེས་བཤད་བྱུང་།
ཁོས་རུམ་ནས་དེབ་ཆུང་ཞིག་བླངས་ཤིང་ཡི་གེ་ཕུལ་ཏེ། “ཕ་ཡེ་ཤི་
ཁོ་ཝི། ཨ་ལེག་ཁི་སི་ལགས། ཁྱོད་ཀྱིས་ད་རུང་བཟོད་བསྲན་ཞིག་བྱེད་
དགོས། བདག་གི་བྱིས་པ། པྲ་ཆལ་ཚད་ལས་བརྒལ་བ་མ་བྱེད་ཅིག
ཙག་ཙིག་རེ་བྱས་ཆོག་ཀྱང་། ཚད་ལས་བརྒལ་ཚེ། ཚང་མ་སྤོ་ལངས་
སྲིད།ངས་བཤད་པ་དེ་ཨེ་རེད།བྱིས་པ་ཚོ"ཟེར།
མི་མང་པོ་ཞིག་དགའ་བཞིན་སྐད་གསེང་མཐོན་པོས“རེད”ཅེས་
ལན་བཏབ།
“ཁྱོད་ཚོ་རང་ཉིད་ཀྱིས་ཀྱང་མ་རབས་ཅུང་ཙམ་བྱས་ཡོད་དམ།"
བྱིས་པ་ཚོ་དགོད་ཙམ་གྱིས་་ཡོད། ཧ་ཅང་མ་རབས་ཡིན། ཧ་ཅང་
མ་རབས་ཡིན།”ཞེས་ལན་བཏབ་བྱུང་།
ཆོས་དཔོན་རྒན་པས་རྒྱབ་འདུག་སྟེགས་ལ་བསྙེས་ཙམ་བྱས་ཏེ་ང་
རང་པང་དུ་བླངས་པ་དང་། ཡ་མཚར་སྐྱེ་བཞིན་གཤམ་གྱི་སྐད་ཆ་དག་
བཤད་བྱུང་། དེས་མི་ཡོད་ཚད་དང་ཆོས་དཔོན། དགེ་རྒན་བཅས་ཚང་
མར་དགོད་ཁ་བསླངས་སོང་བ་སྟེ་ངོ་མས་ཡ་མཚན་རེད། བདག་གི་
བྱིས་པ་ཚོ། ང་རང་ཁྱོད་ཚོའི་ལོ་ཚོད་ཡིན་དུས་ཀྱང་ཧ་ཅང་མ་རབས་
ཤིག་ཡིན། འདི་ནི་རྒྱུ་མཚན་ཅིའི་ཕྱིར་ཡིན་ནམ། བྱིས་པ་ཚོ"ཞེས་
གསུངས།
བྱིས་པ་ཚང་མ་བགད་བྱུང་། ཁོས་བྱིས་པ་རྣམས་ལ་དྲི་བ་སྣ་
ཚོགས་འདྲི་བར་བྱེད་ཅིང་། ཐབས་མཁས་སྒོས་ཁོ་ཚོའི་མགོ་རྨོངས་སུ་
བཅུག་པས། ཁོ་ཚོས་རང་བཞིན་གྱིས་ཕན་ཚན་ལ་དྲི་བ་དྲིས་ཏེ་རྩོད་
པ་རྩོད་ཅིང་ཚང་མའི་སེམས་ཁམས་སྔར་ལས་ཇེ་སྐྱིད་དུ་གྱུར། མཇུག་
མཐར་ཁོ་རང་ཡར་འགྲེང་སྟེ་ཁྱོད་ཚོ་དང་མཉམ་དུ་བསྡད་ཚེ་ཤིན་ཏུ་
སྐྱིད།མ་རབས་ཚོ། ང་རང་འགྲོ་རན་སོང་ཞེས་བཤད།
ཁོས་ལག་པ་ཡར་བཀྱགས་ཤིང་ཕུ་ཐུང་དཔུང་བར་དེད་དེ་ཁོད་
ཡངས་པའི་སྒོ་ནས་དཔུང་བ་གཉིས་རྒྱ་གྲམ་དུ་བསྣོལ་ཏེ“དམ་པའི་
ཡབ་ཆེན་དང་དམ་པའི་སྲས།དམ་པའི་ཐུགས་དགོངས་ཆེན་པོ་བཅས་
དཔང་དུ་བཞག་ནས། ཁྱོད་ཚོར་བྱམས་སྙིང་རྗེ་ལྡན་ཞིང་བྱ་གཞག་
ལྷུན་གྱིས་འགྲུབ་པའི་སྨོན་ལམ་འདེབས། ད་བདེ་མོ་བྱོས།”ཞེས་སྨོན་
ལམ་བཏབ་བྱུང་།
ཚང་མས་ཀྱང་འུར་བརྒྱབ་སྟེ“བདེ་མོ་བྱོས། ཆོས་དཔོན་རྒན་པ་
ལགས། ཐེངས་རྗེས་མར་སླར་ཡང་ཕེབས་རོགས་ཞུ།"ཞེས་མགོ་ལྕོག་
ལྡེམ་བཞིན་ཞྭ་མོར་རེག་རེག་ཅིག་བྱས་ནས“ང་ཡོང་ངེས་ཡིན། ཡོང་
ངེས་ཡིན། སྐབས་དེར་ངས་ཁྱོད་ཚོར་དཔེ་ཆ་ཁྱེར་ཡོང་།”ཞེས་གསུངས་
བྱུང་།
ཁོ་རང་བག་ལྷོད་ངང་སློབ་ཁང་གི་ཕྱི་རུ་ཕྱིན་པ་དང་། དགེ་རྒན་
ལ“སློབ་ཐུན་གྲོལ་དུ་ཆུག”ཅེས་བརྗོད།
ཁོས་ངའི་ལག་པས་བཟུང་སྟེ་ལམ་དུ་ཕྱིན་ཞིང་མར་བསྒུར་
ཏེ་་ཁྱོས་རང་ཉིད་ལ་ཚོད་འཛིན་ཅུང་ཙམ་བྱེད་རོགས། ཆོག་གམ། དོན་
དངོས་སུ་ངས་ཁྱོད་ཀྱིས་པྲ་ཆལ་ཐལ་དྲག་པ་བྱེད་དོན་ཅི་ཡིན་པ་ཤེས་
ཡོད།ཡ་ད་བདེ་མོ་བྱོས།བདག་གི་བུ་ཆུང”ཟེར།
ང་ལ་སེམས་འགུལ་ཆེན་པོ་ཐེབས་བྱུང་། བྲང་ཁོག་ནས་དམིགས་
བསལ་གྱི་ཚོར་བ་ཞིག་ལྷོག་ལྷོག་ཏུ་འཕྱུར་ཞིང་། དགེ་རྒན་གྱིས་སློབ་
མ་ཚང་མ་འགྲོ་རུ་བཅུག་སྟེ་ང་རང་གཅིག་པུ་བཀག་ནས་ང་ལ་བཤད་
པར། ད་ནི་ང་ཆུ་བོ་ལས་ཀྱང་འཇགས་ངེས་ཤིང་རྩི་ཤིང་ལས་ཀྱང་
གཉོམ་པར་འདུག་ལ། ངས་རིག་པ་བསྒྲིམས་ཤིང་དགའ་བ་བསྒོམས་
ནས་ཁོང་གི་གསུང་ལ་གསན་པ་ཡིན།
ཆོས་དཔོན་གྱིས་ལུས་ལ་ཀོ་བའི་ལྭ་རིང་ཞིག་བཀླུབས་ཤིང་། ངག་
འཇམ་པོས་བར་དུ་གསེབ་སྟེ“རྗེས་ཕྱོགས་ཁྱོད་ཀྱིས་ངེས་པར་དུ་ངའི་
སློབ་ཁྲིད་ལ་རམ་འདེགས་བྱ་དགོས། རེད།ངེས་པར་དུ་བྱ་དགོས། ཡིན་
ཡང་སྒྲིག་བརྩི་ཚུལ་མཐུན་བྱེད་དགོས། རེད། སྒྲིག་བརྩི་ཚུལ་མཐུན་
བྱེད་དགོས”ཞེས་བཤད་བྱུང་།
སློབ་གྲྭའི་བྱ་བ་ཅུང་བདེ་བླག་ཏུ་ཕྱིན་མ་ཐག། ཡུལ་ནས་ཡང་
བསྐྱར་དོན་དག་སྐྱུག་བྲོ་བ་ཞིག་གི་མགོ་བརྩམས་བྱུང་། ངས་ཨ་མའི་
རཱུའུ་བྷིལ་གཅིག་བརྐུས་པ་ཡིན་ཡང་།འདི་ནི་ངན་ཇུས་སྔོན་ནས་བྱས་
པའི་ནག་ཉེས་ཅི་ཡང་མིན།
ཉིན་ཞིག་གི་མཚན་མོར། ཨ་མ་ཕྱིར་ཕྱིན་པ་དང་། ང་རང་གཅིག་
པུ་ཡུལ་ནས་བཞག་སྟེ་བྱིས་པར་ལྟ་སྐྱོང་བྱེད་དུ་བཅུག ང་སུན་ནས་
ཕ་ཡར་གྱི་དཔེ་དེབ་ཅིག་གི་ཁ་ཕྱེ་བ་ཡིན། དེ་ནི་ཏ་ཀྲུང་མས་བརྩམས་
པའི《ལྷ་རྗེའི་ཟིན་ཐོ》 ཞེས་པ་དེ་ཡིན་ཞིང་། དེའི་བར་ནས་ངས་
དངུལ་ལོར་གཉིས་མཐོང་བྱུང་། གཅིག་ནི་རཱུའུ་བྷིལ་བཅུ་ཅན་ཞིག་
དང་ཅིག་ཤོས་ནི་རཱུའུ་བྷིལ་གཅིག་ཅན་ཞིག་ཡིན། དཔེ་ཆའི་ནང་དོན་
ལ་གོ་བ་ཅི་ཡང་མི་ལོན་པས་དེའི་མུར་ཁ་བསུམས་པ་ཡིན། ཡིན་ཡང་
གློ་བུར་དུ་དོན་དག་ཅིག་དྲན་བྱུང་། རཱུའུ་བྷིལ་གཅིག་གིས《དམ་པའི་
གསུང་རབ》 ཀྱི་དེབ་གཅིག་ཉོ་ཐུབ་པར་མ་ཟད། ཕལ་ཆེར་རཱོ་བྷེ་སན་
གྱི་དེབ་ཅིག་ཀྱང་ཉོ་ཐུབ་པར་ངེས། ངས་ཡར་སྔོན་ཙམ་ལ་སློབ་གྲྭ་ནས་
དེབ་འདིའི་མིང་ཐོས་པ་ཡིན། གྲང་ལྷགས་ཆེ་བའི་ཉིན་ཞིག་གི་སློབ་
གསེང་སྐབས་སུ་ངས་བྱིས་པ་ཚོར་གནའ་གཏམ་བཤད་དུས། གློ་བུར་
དུ་དེའི་ཁྲོད་ཀྱི་བྱིས་པ་ཞིག་གིས་མཐོང་ཆུང་སྒོས་་གནའ་གཏམ། སྐྱག་
རྫུན། 《རཱོ་བྷེ་སན་གྱི་ཡུལ་གྱར་ཟིན་ཐོ》 ནི་ད་གཟོད་དོན་དམ་གྱི་
གནའ་གཏམ་ཡིན་་ཞེས་བཤད།
ད་དུང་བྱིས་པ་མང་པོ་ཞིག་གིས 《རཱོ་བྷེ་སན་གྱི་ཡུལ་གྱར་ཟིན་
ཐོ》 བཀླགས་མྱོང་ཞིང་། ཚང་མས་དེབ་དེ་ཡག་རབས་བཤད་དེ་
བསྔགས་བརྗོད་ཚད་མེད་བྱས། ཁོ་ཚོས་ཨ་ཕྱིའི་གནའ་གཏམ་ལའང་
ཉན་འདོད་མེད་པས་ང་རང་སྤོ་ལངས་པ་དང་། རང་ཉིད་ཀྱིས་ཀྱང《རཱོ་
བྷེ་སན་གྱི་ཡུལ་གྱར་ཟིན་ཐོ》 ཞེས་པའི་དེབ་དེ་བཀླག་རྒྱུ་ཐག་བཅད།
དེ་ནི་ངས་ཀྱང་ཁོ་ཚོར“དེ་ནི་སྐྱག་རྫུན"ཞེས་སྐད་ཆ་ཚིག་གཅིག་
བརྗོད་འདོད་པས་ཡིན།
ཕྱི་ཉིན་སློབ་གྲྭར་འགྲོ་དུས། ངས《དམ་པའི་གསུང་རབ》 ཀྱི་
དེབ་ཅིག་དང་ཧྲལ་ཧྲུལ་དུ་གྱུར་པའི 《ཨན་ཌྷ་སན་གྱི་བྱིས་སྒྲུང》
གཉིས། བག་སོབ་དཀར་པོ་པང་གསུམ་དང་རྒྱུ་ལོང་བཀྲུ་བ་པང་
གཅིག་བཅས་ཁྱེར་ནས་སོང་བ་ཡིན། ཝ་ཨེར་ཏེ་སི་ཅི་ཆོས་ཁང་གི་
གྱང་འགྲམ་ན་མུན་པ་འཐིབས་པའི་ཚོང་ཁང་ཆུང་ཆུང་ཞིག་ཡོད་ལ།
དེའི་ནང་དུའང“རོ་བྷེ་སན”ཞེས་པ་རྒྱབ་ཤོག་སེར་པོ་ཡིན་པའི་དེབ་
ཆུང་ཞིག་ཏུ་རི་མོར་བྲིས་ཡོད། དེ་ནི་མགོ་ལ་གོ་ཞྭ་གྱོན་ཞིང་། ཕྲག་
པར་རི་དྭགས་ཀྱི་པགས་པ་བཀབ་ཅིང་ཁ་སྤུ་གཟེང་བ་ཞིག་ཡིན་ཡང་།
ངས་ཚུགས་ཀ་དེ་བློར་གཏན་ནས་མི་འབབ་པར་དེ་ལས་ལྡོག་སྟེ། བྱིས་
སྒྲུང་དེབ་རྙིང་རལ་དུ་གྱུར་ཡོད་ཀྱང་དེའི་ནང་གི་ལུའུ་པུན་ཞུན་ནི་འདི་
ལས་ལྡབ་འགྱུར་གྱིས་སྙིང་རྗེ་བོར་འདུག
ཡིན་ཡང་སློབ་གྲྭའི་ནང་དུ། དུས་ཚོད་འདང་ངེས་ཤིག་མེད་པས་
ངས 《མཚན་མོའི་དབྱངས་རྟ》 ཞེས་པའི་དེབ་དེ་བཀླགས་མ་ཚར།
ཡུལ་ལ་ཐོན་པ་ན། ཨ་མ་ཐབ་ཀའི་འགྲམ་དུ་ལངས་ཏེ་བསྲེག་ཟངས་
ཀྱི་ཡུ་བ་བཟུང་ནས་བྱ་སྒོང་སྲེག་གིན་འདུག མོས་སྐད་དམའ་ཞིང་ཡ་
མཚར་བའི་ངང་ཁྱོས་རཱུའུ་བྷིལ་གཅིག་ཁྱེར་སོང་ངམ”ཞེས་དྲིས།
“ཁྱེར་སོང་།དཔེ་ཆ་ཉོས་ཡོད་པ་འདི་མ་ཡིན་ནམ།”
མོས་དེ་མུར་ང་ལ་བསྲེག་ཟངས་ཀྱི་ཡུ་བས་དྲག་ཏུ་གཞུས་བྱུང༌།
ཨན་ཀྤྱི་སན་གྱི་དཔེ་ཆ་ལག་ནས་བླངས་ཏེ་ངས་གཏན་དུ་མི་རྙེད་པའི་
གནས་ཤིག་ཏུ་སྦས། དེས་ང་ལ་གཅར་རྡུང་ལས་ཀྱང་ན་ཟུག་སྦྱིན།
ང་རང་ཉིན་འགར་སློབ་གྲྭར་མ་སོང་བར་བསྡད་པ་ཡིན། དེའི་རིང་
ཕ་ཡར་གྱིས་ངའི་་བྱས་རྗེས་དེ་ཁོའི་ལས་གྲོགས་ཚོར་ལབ་པ་དང་། དེ་
དག་གིས་ཡང་རང་རང་གི་བྱིས་པ་ཚོར་བཤད་ཅིང་། བྱིས་པ་གཅིག་
གིས་དོན་དེ་སློབ་གྲྭར་བསྒྲགས་སོང་བས། ང་རང་སློབ་གྲྭར་ཐོན་པ་ན་
སློབ་གྲོགས་ཚོས་ང་ལ“རྐུན་པོ”ཞེས་པའི་མིང་གསར་བ་ཞིག་བཏགས་
ནས་བསུ་མ་བྱས་བྱུང་།
གསལ་ཞིང་གོ་སླ་བར་འདུག་ཀྱང་ཡང་དག་མ་ཡིན། དེ་ནི་ངས་
རཱུའུ་བྷིལ་གཅིག་ཁྱེར་བ་གསང་མེད་པས་ཡིན། ངས་དོན་དག་འདིར་
གསལ་བཤད་བྱེད་གྲབས་བྱས་ཀྱང་ཁོ་ཚོས་གཏན་ནས་མི་རློམ། ང་
རང་ཡུལ་དུ་ལོག་སྟེ་ད་ནས་བཟུང་ང་རང་སློབ་གྲྭར་འགྲོ་རྒྱུ་མིན་ཞེས་
ཨ་མར་བཤད་པ་ཡིན།
མོར་ཡང་མངལ་སྦྲུམ་ཡོད། གདོང་མདོག་སྐྱ་བོར་གྱུར་ཅིང་མིག་
ལ་མདངས་མེད་པར་སྐྱོ་སྡུག་གིས་སྒེའུ་ཁུང་གམ་དུ་བསྡད་ཅིང་། མོས་
ནུ་བོ་སྭྰ་ཤཱར་ཟ་མ་ལྡུད་ཞོར་ཁ་ཉ་མོ་བཞིན་གདངས་ཏེ་ང་ལ་ཡང་ཡང་
བལྟས།
“ཁྱོད་ཀྱིས་་་་་་རྫུན་ལབ་ཀྱིན་འདུག”ཅེས་མོས་སྐད་དམའ་
མོས་ཁྱོད་ཀྱིས་རཱུའུ་བྷིལ་གཅིག་ཁྱེར་པ་སུས་ཀྱང་མི་ཤེས"ཟེར།
“ཁྱོད་སོང་ནས་དྲིས་དང་།”
“ཁྱོད་རང་གིས་ཉོག་བཤད་བྱས་པ་མ་ཡིན་ནམ། ཁྱོད་ཀྱིས་ཤོད།
ཁྱོད་རང་གིས་བཤད་པ་ཨེ་ཡིན། ཁྱོད་ཀྱིས་ལྟོས་ཏེ་སྡོད། སང་ཉིན་ང་
སོང་ནས་དོན་དེ་སུས་སློབ་གྲྭར་བསྒྲགས་པ་དྲིས་ཆོག”ཟེར།
ངས་སློབ་མ་དེའི་མིང་བཤད་པ་དང་། མོས་སྙིང་རྗེ་བའི་གདོང་ལ་
གཉེར་མ་ཞིག་བསྡུས་ཏེ་མིག་མཐར་མཆི་མ་འཁོར་བྱུང་།
ང་རང་ཐབ་ཚང་དུ་སོང་ནས་ཚ་ཐབ་གཞུག་གི་ཤིང་སྒམ་དུ་
བཏིངས་པའི་མལ་སྟན་ཐོག་ཏུ་ཉལ། ཨ་མས་ཁང་བའི་ནང་དུ་་གནམ་
རྒན་མ། གནམ་རྒན་མ་ཞེས་ངུ་བཞིན་ཡོད་པ་ཐོས་བྱུང་།
ཚ་བས་ངར་ནས་སྣུམ་ཚིལ་ལེར་བྱེད་པའི་ལག་ཕྱིས་དག་ལས་དྲི་
ངན་སྣས་མི་བཟོད་པ་ཞིག་འཐུལ་འོང་། ངས་དེ་གར་ཉལ་ནས་བཟོད་
མ་ཐུབ་པར་ཡར་ལངས་ཏེ་ར་སྐོར་དུ་ཕྱིན་མ་ཐག་ཨ་མས་ཁྱོད་གང་
ཞིག་ཏུ་འགྲོ་རྒྱུ་ཡིན། གང་དུ་འགྲོ་རྒྱུ་ཡིན། ང་ཡོད་ས་འདིར་ཤོག”ཅེས་
བོས་བྱུང་།
དེ་ནས་ང་ཚོ་པང་གཅལ་དུ་མར་བསྡད་ལ། བུ་ཆུང་སཱ་ཤཱ་ཨ་མའི་
པུས་མོ་གཉིས་ཀའི་སྟེང་ཉལ་ནས་མོའི་ལྭ་བའི་སྒྲོག་གུ་བཟུང་སྟེ་མགོ་
བོ་ལྡེམ་བཞིན“སྒྲོག་སྒྲོག”ཅེས་དེ་ནི“སྒྲོག་གུ་ཆུང་ངུའི“དོན་ཡིན།
ང་རང་ཨ་མར་བསྙེས་ཏེ་འཁྲིས་སུ་བསྡད། མོས་ང་རང་དམ་པོར་
པང་ལ་གླན་ཏེ“འུ་ཚང་དབུལ་བོ་ཡིན་ནི་རེད། ང་ཚོའི་ཀོ་པི་རེ་རེད་་་་་
ཀོ་པི་རེ་རེ་་་་་་ཟེར།
ཡིན་ཡང་། མོས་སྐད་ཆའི་མཇུག་སྐྱོང་མ་ཐུབ་མོད། དྲོད་ལམ་
ལམ་གྱི་ལག་པས་ང་རང་པང་ལ་གླན།
“སྐྱག་གཟན་འདི་་་་་་སྐྱག་གཟན་"ཞེས་མོས་གློ་བུར་དུ་སྔོན་ཆད་
ཀྱང་ཐོས་མྱོང་བའི་སྐད་ཆ་དེ་ཡང་བསྐྱར་བཤད་བྱུང་།
སྐྭ་ཤཱས་ཀྱང་་སྐྱག་་་་་་གཟན"ཞེས་ལད་མོ་བྱས།
བྱིས་པ་འདི་ནི་ཡ་མཚན་ཞིག་ཡིན། གླེན་རྟགས་ཆེ་ཞིང་མགོ་
བོ་ཤིན་ཏུ་ཆེ། ཁོས་མཛེས་སྡུག་གི་མིག་མདངས་སྔོན་པོས་ཉེ་འཁོར་
གྱི་བྱ་དངོས་མཐའ་དག་ལ་ཅེར་ཞིང་བག་ཕེབས་ཀྱི་ངང་ནས་འཛུམ་
པར་བྱེད་པ་ནི་ཅི་ཞིག་ལ་རེ་ལྟོས་བྱེད་པ་དང་མཚུངས། སྔ་མོ་ནས་
སྐད་ཆ་བཤད་ཤེས་ཤིང་གཏན་ནས་ངུས་མ་མྱོང་། སྤྲོ་ཞིང་བག་ཕེབས་
ལ་འཇམ་ཞིང་འཇགས་པའི་ཀློང་ན་འཚོ་བར་བྱེད། ཁོའི་ལུས་པོ་ཉམ་
ཐག་པས་ནམ་རྒྱུན་ཨུ་ཚུགས་ཀྱིས་གོག་དགོས།ང་རང་མཐོང་མ་ཐག་
དགའ་ནས་འཛུམ་དམུལ་དམུལ་བྱེད་ཅིང་ཁོ་རང་པང་དགོས་ཚུལ་
སྟོན་ལ། གང་ཡིན་མི་ཤེས་མོད་མུ་མེན་མེ་ཏོག་གི་དྲི་བསུང་འཐུལ་
བའི་འཇམ་མཉེན་གྱི་མཛུབ་མོས་ངའི་རྣ་ཅོག་གཉིས་ལ་ཕུར་ཕུར་བྱེད་
པར་སྤྲོ། ཁོ་རང་ལ་ནད་ཅི་ཡང་མ་བྱུང་བར་དབུགས་ཀྱི་རྒྱུ་བ་གློ་བུར་
དུ་ཆད་སོང་། ཉིན་དེའི་སྔ་དྲོར་ནམ་རྒྱུན་དང་འདྲ་བར་བདེ་ཞིང་བག་
ཕེབས་མོད། འཆི་བདག་གི་དུང་བརྡ་གྲག་པའི་ས་སྲོས་ཀྱི་དུས་སུ་ཁོ་
རང་སྔ་མོ་ནས་ཅོག་ཙེ་རུ་ཉལ་འདུག དེ་ནི་ཕྲུ་གུ་གཉིས་པ་སྟེ་ནེ་ཁི་
ལཱའེ་ཡོ་རཱེ་ཧྥི་རོ་ལ་སྐྱེས་ནས་ཅུང་མ་འགོར་བར་བྱུང་བ་ཡིན། ཨ་མས་
དམ་བཅས་པའི་དོན་དེ་བསྒྲུབས་པས་ངས་སློབ་གྲྭ་རུ་འཚོ་བ་རོལ་བ་
ཡང་བཟང་། ཡིན་ཡང་ང་རང་སླར་སྤོ་བོའི་སར་བསྐྱལ་བྱུང་།
ཉིན་ཞིག་དགུང་ཇ་འཐུང་བའི་སྐབས་དེར། ང་རང་ཁང་བའི་ར་
སྐོར་ལས་ཐབ་ཚང་དུ་ཕྱིན་པ་ན་ཨ་མས་སྐད་ཤུགས་གང་ཡོད་བཏོན་
ནས་ཡུའུ་ལྗེན་ལགས། ངས་ཁྱོད་ལ་ཞུ་བ་བྱེད། ཞུ་བ་ཞིག་བྱེད”ཅེས་
བཤད་པ་ཐོས།
“གླེན་བཤད།”
"འོན་ཀྱང་ངས་ཤེས་ཡོད། ཁྱོད་མོའི་སར་འགྲོ་འདོད་པ་མ་ཡིན་
ནམ།"
“དེ་ཡིན་ན་ཅི་རེད།”
གློ་བུར་དུ་ཁོ་གཉིས་ཡུད་ཙམ་ལ་འཇམ་ཅག་གེར་གྱུར། ཨ་མས་
གློ་ལུ་བྱེད་བཞིན་ཁྱོད་ནི་ཅི་འདྲའི་གདུག་རྩུབ་ཆེ་བའི་མི་ངན་ཞིག་
རེད”ཟེར།
ངས་མོ་ལ་གཅར་རྡུང་བྱེད་པ་ཐོས་པས་མྱུར་དུ་ཁང་བའི་ནང་
དུ་བརྒྱུགས་པ་ཡིན། ཨ་མས་པུས་མོ་ས་ལ་བཙུགས་ཤིང་། རྒྱབ་དང་
དཔུང་བ་འདུག་སྟེགས་ལ་བསྙེས་ཏེ་བྲང་ཁོག་ཡར་འདེགས་ཤིང་མགོ་
བོ་ལྟག་གེར་དགྱེས་པ་དང་། སྐད་འགག་ཅིང་མིག་ལས་འཇིགས་ཡེར་
བའི་མདངས་ཤིག་མངོན་འདུག་པ་མཐོང་བྱུང་། ཡིན་ཡང་ཁོས་རྒྱས་
སྤྲོས་བྱས་པ་གཙང་ཞིང་ལྭ་བ་གསར་དུ་གྱོན་ནས་ཁོའི་རྐང་བ་རིང་བོ་
དེས་མོའི་བྲང་ཁར་བསྣུན་གྱིན་འདུག ངས་ཅོག་ཙེ་ལས་རུས་པའི་ཡུ་
བ་ཅན་གྱི་དངུལ་མདོང་གྲི་དེ་བཟུང་། དེ་ནི་ཨ་ཕ་ཚེ་ལས་འདས་རྗེས་
ཨ་མས་ཉར་ཚགས་བྱས་པའི་དངོས་པོ་གཅིག་པུ་སྟེ་གོ་རེ་བག་སོབ་
གཏུབ་བྱེད་ཡིན། ངས་དེ་དམ་པོར་ལག་ལ་བསྡམས་ནས་ཕ་ཡར་གྱི་
རྐེད་པར་ཤུགས་ཀྱིས་བསྣུན།
སྟབས་ལེགས་པ་ཞིག་ལ། ཨ་མས་མ་ཁུ་ཞི་མུའུ་ལ་ཕུད་རྒྱག་ཅིག་
བྱས་པས་གྲི་སྣེ་རྐེད་མཐའ་ནས་ཤུད་དེ། ལྭ་བར་བུ་ག་ཆེན་པོ་ཞིག་
བརྟོལ་ཞིང་སྐྱི་ལྤགས་ཅུང་ཙམ་བཤུས་འདུག ཕ་ཡར་གྱིས་སྐད་ངན་
འདོན་བཞིན་རྐེད་པ་བསྐྱོར་ནས་ཁང་བའི་ནང་ནས་སྒོར་བརྒྱུགས་
སོང་། ༦ཨ་མས་སྐད་ལོག་ཅིག་བྱས་ཏེ་ང་རང་ཡར་བཀྱགས་ནས་པང་
གཅལ་དུ་བསྒྱེལ། ཕ་ཡར་ཡང་ར་སྐོར་ལས་ཕྱིར་སླེབས་ཏེ་ང་རང་ཕར་
གཡུགས་བྱུང་།
ཧ་ཅང་འཕྱི་སོང་། ཁོ་སྔར་བཞིན་ཡུལ་དང་ཁ་བྲལ་དུས་ཨ་མ་
ཚ་ཐབ་ཀྱི་ཕག་ལ་ང་རང་འཚོལ་དུ་འོངས། མོས་སེམས་ཆུང་ངང་ང་
རང་པང་ལ་གླན་ཏེ་འོ་ཞིག་བྱས་པ་དང་། མིག་ཆུ་གཏོར་བཞིན“ང་ལ་
བཟོད་སྒོམ་གནང་རོགས། ང་ལ་ཉེས་པ་ཡོད། ཨ་ཡ། གཅེས་ཕྲུག ཁྱོད་
ཀྱིས་དེ་ལྟར་བྱེད་སྲོལ་ཡོད་དམ། གྲི་ཡིས་སྣུན་སྲོལ་ཡོད་དམ"ཞེས་
བཤད།
ངས་ནི་སྦ་གསང་མེད་ཅིང་གསལ་གསལ་དག་དག་གིས་གཤམ་
གྱི་སྐད་ཆ་དག་མོར་བཤད་པ་ཡིན་ཏེ། ངས་ཕ་ཡར་གསོད་འདོད། རང་
ཉིད་ཀྱང་གསོད་འདོད། ངས་འདི་ཙམ་སྒྲུབ་པར་ནུས། དོན་དེ་བསྒྲུབ་
པར་ཅིས་ཀྱང་ཚོད་ལྟ་ཞིག་བྱེད་དགོས་བསམ་བྱུང་། ད་ལྟ་ད་རུང་ངའི་
མིག་ལམ་དུ་འོད་འཚེར་ཞིང་མཐའ་རྒྱན་ཅན་གྱི་རྐང་སྣམ་གྱོན་པའི་
རྐང་བ་རིང་བོ་ཞིག་འཆར་ཞིང་། ཐ་ཤལ་གདུག་རྩུབ་ཅན་གྱི་རྐང་བ་
དེ་བར་སྣང་ནས་གཡུག་གཡུག་བྱས་ཏེ་བུད་མེད་ཅིག་གི་བྲང་ཁར་
བསྣུན་བཞིན་པ་མཐོང་བ་འདྲ།
ཨུ་རུ་སུའི་གཏུམ་དྲག་གི་འཚོ་བའི་ཁྲོད་ཀྱི་ཞ་ཉེ་ལྟར་ལྕི་བའི་
འདས་དོན་སྐྱུག་བྲོ་བ་འདིར་ཕྱིར་དྲན་བྱེད་དུས། ངས་རང་ཉིད་ལ་འདི་
དག་གླེང་རན་ཡོད་དམ་ཞེས་ཡང་ནས་ཡང་དུ་དྲིས་ཤིང་། ཐེངས་རེར་
རང་ལ་སླར་ཡང་ཡིད་ཆེས་སྐྱེད་བཞིན་གླེང་རན་ཡོད་ཚུལ་གྱི་ལན་
བཏབ་པ་ཡིན། དེ་ནི་ཡུན་རིང་དུ་གནས་སྲིད་པའི་འདས་དོན་ཞེ་མེར་
བ་ཞིག་ཡིན་ལ། ད་ལྟའི་བར་དུ་ཉམས་པ་མེད་པར་གནས་ཡོད་པས་
ཡིན། གལ་སྲིད་འདི་ལྟ་བུའི་དངོས་ཡོད་ཅིག་མི་ཞིག་གི་དྲན་པའི་
ངོས་དང་རྣམ་ཤེས་ཀྱི་གཏིང་། ང་ཚོའི་བག་བྲོ་ཞིང་ལྗིད་ཏིག་ཏིག་གིས་
ཁེངས་པའི་འཚོ་བ་ཞིག་གི་རྩ་བ་ནས་འབྱིན་པར་འདོད་ཚེ། ངེས་པར་
དེའི་རྩ་བ་ནས་རྒྱུས་ལོན་བྱེད་དགོས།
ངས་ནི་སྐྱུག་བྲོ་བའི་དོན་བྱ་འདི་དག་འབྲི་བར་དངོས་ཡོད་ཀྱི་
རྒྱུ་རྐྱེན་གཞན་ཞིག་ཀྱང་ཡོད་དེ། སྐྱུག་བྲོ་བའི་དོན་བྱ་དེ་དག་གིས་
མི་རྣམས་ལ་སྡང་སེམས་སློང་ཞིང་དབུགས་ཀྱི་རྒྱུ་བ་འགགས་ཏེ་རྔུབ་
དཀའ་ཞིང་། ཡིད་དུ་འོང་བའི་རྣམ་ཤེས་གྲངས་མེད་ཅིག་རྨེག་མེད་དུ་
འཇོམས་སྲིད་ཀྱང་། ཨུ་རུ་སུའི་མི་རྣམས་ཀྱི་རྣམ་ཤེས་སྔར་བཞིན་བདེ་
ཞིང་ཐང་ལ་གཞོན་ཤ་རྫོགས་པས་ཁོང་ཚོས་དཀའ་ངལ་དེ་དག་ཁྱད་
དུ་གསོད་ཐུབ་ལ་ངེས་པར་གསོད་ཀྱང་དགོས།
ང་ཚོའི་འཚོ་བ་ནི་ཧ་ལས་པ་ཞིག་ཡིན། དེ་ནི་འཚོ་བ་འདིའི་ཁྲོད་
ཀྱི་གྲལ་རིམ་འདིར་ཚིམ་པའི་དུད་འགྲོའི་ཚོགས་ཀྱིས་རྡོག་བརྫིས་
བཏང་བའི་ས་ཞིང་ནི་དེ་ལྟར་གཤིན་ཞིང་འབྱོར་ཕྱུག་ལྡན་པར་མ་ཟད།
ད་དུང་ས་ཞིང་གཤིན་པོ་འདི་ལས་སྔར་བཞིན་ཡོད་ཚད་བདེ་བླག་
གིས་འོད་དུ་འཚེར་ཞིང་། བདེ་ཞིང་ཐང་ལ་གསར་གཏོད་ཀྱིས་ཕྱུག་
པའི་དངོས་པོ་བསྐྱེད་ཅིང་བྱམས་སེམས་འཁྲུངས། མི་གཤིས་ཀྱི་བྱམས་
སེམས་དེས་གཞོམ་པར་དཀའ་བའི་རེ་སྨོན་ཞིག་སྐུལ་ཞིང་། དེས་ཀྱང་
ང་ཚོར་འོད་སྣང་དང་ཀུན་སྤྱོད་ལྡན་པའི་འཚོ་བ་ཞིག་བསྐྱར་དར་བྱེད་
ངེས།

ལེའུ་བཞི་བ།

ང་ཡང་སྤོ་བོའི་ཁྱིམ་དུ་སྡོད་དགོས་བྱུང༌།
“ཅི་འདྲ་རེད། ཇག་རྐུན་ཆུང་ཆུང་།"ཞེས་ཁོས་ལག་པ་ཡ་གཅིག་
གིས་སྒྲོག་ཙེ་རྡུང་ཞིང་ངའི་སར་འཁོར་ཏེ“ད་སྐབས་ངས་ཁྱོད་གཉོར་མི་
ཐུབ།ཁྱོད་ཀྱི་ཨ་ཕྱིར་གཉོར་དུ་ཆུག”ཟེར།
“ངས་གཉོར་ན་ངས་གཉོར།"ཞེས་ཨ་ཕྱི་ལགས་ཀྱིས“ཁྱོད་ཀྱིས་དེ་
ནི་དོན་དག་ཡ་མཚན་ཞིག་རེད་འདོད་དམ”ཟེར།
“ཁྱོས་གཉོར་རྒྱུ་བྱོས།”ཞེས་སྤོ་བོས་སྐད་ཅོར་བརྒྱབ་ཀྱང་དེ་མུར་
ཁ་རོག་གེར་བསྡད། ཁོས་ང་ལ“ངེད་གཉིས་ཀྱིས་རང་རང་སར་འཚོ་བ་
རོལ་གྱིན་ཡོད། ད་སྐབས་ཡོད་ཚད་སོ་སོར་བཀར་ཡོད"ཅེས་གསལ་
བཤད་བྱས།
ཨ་ཕྱི་ལགས་སྒེའུ་ཁུང་གི་འགབ་ཏུ་བསྡད་ཅིང་། ལྡེམ་མྱུར་ལྡན་
པའི་ངང་མཐའ་རྒྱན་འཐག་གིན་ཡོད། འཕང་གིས་སྤྲོ་སྣང་ལྡན་པའི་
ངང་ཁ་ཐྲ་ཁ་ཐྲ་ཞེས་སྒྲོག་པར་བྱེད། ཟངས་ཁབ་ཀྱིས་བར་མེད་གཙེག་
པའི་རྩབ་གདན་ནི་དཔྱིད་ཀའི་ཉི་འོད་ཀྱི་འོག་ཏུ་གསེར་གྱི་རྒང་ཞིག་
དང་མཚུངས་པར་འོད་མདངས་ལམ་ལམ་འཕྲོ། ཨ་ཕྱི་རང་ཉིད་ཀྱང་
ཟངས་ཀྱིས་བླུགས་པ་བཞིན་འགྱུར་ལྡོག་སྤུ་ཙམ་ཡང་མེད་མོད། སྤོ་བོ་
ལགས་ནི་གཞི་ནས་སྐམ་རིད་དུ་གྱུར་ཅིང་གདོང་ཡོངས་རྒས་གཉེར་
གྱིས་ཁེངས་འདུག ཁོའི་དམར་སེར་གྱི་མགོ་སྐྲ་ནི་སྐྱ་མདོག་ཏུ་གྱུར་
ཡོད་ལ། ང་རྒྱལ་བག་ཕེབས་ཀྱི་བཟོ་ལྟ་དག་ཀྱང་ངང་ཐུང་དང་འཚུབ་
ཆ་ཆེ་བ་ཞིག་ཏུ་གྱུར་འདུག ལྗང་མདོག་གི་མིག་མདངས་ལ་དོགས་
སྣང་གིས་ཁེངས་བཞིན་ཡར་ལྟ་མར་ལྟ་བྱེད། ཨ་ཕྱིས་ཟུར་ཟ་དང་
བཅས་ཏེ་ང་ལ་མོ་དང་སྤོ་བོས་ཁྱིམ་ཚང་བགོས་པའི་གནས་ཚུལ་ལབ་
བྱུང་། ཁོས་རྫ་གཞུང་དང་དཀར་ཡོལ། སྡེར་མ་སོགས་དཀར་སྣོད་
མཐའ་དག་མོར་བགོས་ཏེ་“འདི་ཁྱོད་ཀྱི་ཡིན། རྗེས་ནས་ང་ལ་སློང་དུ་
མ་ཡོང”ཟེར་ཞེས་བཤད།
དེའི་རྗེས་སུ་མོས་གྱོན་པ་དང་དངོས་རྫས། ཝ་ལྤགས་ཀྱི་ཕྱི་གོས་
སོགས་ཁ་ཚང་ཁྱེར་ཞིང་བསྡོམས་པས་རཱུའུ་བྷིལ་བདུན་བརྒྱ་ལྷག་
ལ་བརྗེས་ཤིང་ཤོག་སྒོར་གཅིག་ཀྱང་མ་ལུས་པར་ཆོས་དཔོན་ཞིག་
ལ་བསྐྱིས་བྱུང་། སིལ་ཏོག་བཙོང་མཁན་ཡ་ཧི་ཏཱ་པ་ཞིག་ལ་བསྐྱིས་
ཏེ་སྐྱེད་ཀ་ལེན་ཐབས་བྱེད། ཁོ་ལ་རྨང་ནས་སེར་སྣའི་ནད་བྱུང་སྟེ་ངོ་
ཚའི་འདུ་ཤེས་ཀྱང་ཉམས་འདུག ཁོ་ངོ་ཤེས་ཐམས་ཅད་དེ་སྔོན་ཆད་ཀྱི་
ལག་ཤེས་བཟོ་ལས་ཁག་གི་ལས་གྲོགས་དང་ཚོང་བདག་འབྱོར་ཅན་
ལ་སྐྱབས་བཅོལ་ནས་བྱིས་པ་དག་གིས་ཁོའི་རྒྱུ་ནོར་སྟོང་དུ་བཅུག་
པའི་སྡུག་གཏམ་བརྗོད་དེ་ཁོ་ཚོར་དབུལ་མདོག་བསྟན་ནས་སྒོར་མོ་
བསླངས། མི་གཞན་གྱིས་ཁོ་ལ་བརྩི་བཀུར་བྱེད་པ་བེད་སྤྱད་དེ་སྒོར་
མོ་མང་པོ་རག་པ་དང་། སྤོ་བོས་སྒོར་མོ་དེ་དག་བཟུང་ནས་ཨ་ཕྱིའི་
སྔུན་ནས་ཡར་འཁྱེར་མར་འཁྱེར་བྱེད་བཞིན་མོ་ལ་ལབ་རྒྱག་པ་དང་།
བྱིས་པ་ཆུང་ཆུང་དག་ལ་ཀུ་རེ་རྩེ་བ་བཞིན་མོར་ཀྱལ་ཀ་བརྩེས་ཏེ“ཨེ་
རིག་ཐལ། གླེན་མ། ཡིན་ཡང་བརྒྱ་ཆའི་གཅིག་ཀྱང་ཁྱོད་ལ་སྟེར་མི་
སྲིད"ཟེར།
ཁོས་བསགས་པའི་སྒོར་མོ་འདི་དག་རང་གི་གྲོགས་པོ་གསར་བ་
དག་ལ་བསྐྱིས་ནས་སྐྱེད་ཀ་ལེན་པ་སྟེ། གཅིག་ནི་གཟུགས་རིང་ཞིང་
མགོ་སྐྲ་ཤད་པ་ཞིག་སྟེ་གྲོང་རྡལ་གྱི་མི་རྣམས་ཀྱིས་“རྟ་ལྕགས”ཞེས་
འབོད་པའི་ལྷམ་འཚེམ་མཁན་ཞིག་དང་དེའི་སྲིང་མོ་ཡིན། ཅིག་ཤོས་
ནི་ཚོང་ཁང་ཆུང་ངུ་ཞིག་གི་སྦྱིན་བདག་མ་སྟེ། དམར་ཞིང་རིལ་བའི་
འགྲམ་པ་དང་ཁམ་མདོག་གི་མིག་ཟུང་ལྡན་ལ། ད་དུང་སྒེག་ཉམས་
ལྡན་ཞིང་ཁ་ཡག་བཤད་མཁས་པ་སྦྲང་རྩི་ལྟ་བུའི་མོ་གསར་ཞིག་ཡིན།
ཁང་བའི་ནང་གི་འགྲོ་གྲོན་མཐའ་དག་ཁོང་གཉིས་ཀྱི་བར་ལ་
ནན་ཏན་གྱིས་བགོ་བཞིན་ཡོད་ལ། ཉིན་དང་བོར་ཨ་ཕྱི་ལགས་ཀྱིས་
སྒོར་མོ་བྱིན་ནས་ཟ་མ་ཉོས་ཤིང་དགོང་ཟས་གྲ་སྒྲིག་བྱས། ཉིན་གཉིས་
པར་སྤོ་བོ་ལགས་ཀྱིས་ཟས་རིགས་དང་གོ་རེ་ཉོས་ཡོང་མོད། ཁོས་གྲ་
སྒྲིག་བྱས་པའི་དགོང་ཟས་ནི་དེ་འདྲའི་ལེགས་རྒྱུ་མེད་ལ་ཨ་ཕྱི་ལགས་
ཀྱི་དེ་ཅུང་བཟང་བར་འདུག ཨ་ཕྱིས་ཉོས་པ་ནི་ཤ་ཞིམ་པོ་ཡིན་ལ་སྤོ་
བོས་ཉིན་རྒྱུན་རྒྱུ་མ་དང་མཆིན་པ། གློ་དང་གྲོད་པུ་ཉོ་བར་བྱེད། ཇ་ལོ་
དང་སྦྲང་རྩི་ཡང་རང་སར་ཉར་ཚགས་བྱེད་བཞིན་ཡོད་ནའང་ཇ་དེམ་
གཅིག་ལས་བསྐོལ་དགོས། སྤོ་བོས་བྲེལ་འཚུབ་ངང“མ་བྲེལ། ཅུང་ཙམ་
སྒུགས་དང་།ཁྱོད་ཀྱིས་ཇ་ལོ་ཅི་ཙམ་འཕངས་སོང"ཟེར།
ཁོས་ཇ་ལོ་དག་ལག་མཐིལ་དུ་བླངས་ཏེ་སེམས་ཞིབ་མོས་ཡང་
ཡང་རྩིས་ལེན་པ་དང“ ཁྱོད་ཀྱི་ཇ་ལོ་དག་ངའི་ཇ་ལོ་ལས་ཆུང་བས་
ངས་ཉུང་ཉུང་ཞིག་སྦངས་པས་ཆོག་སྟེ། ངའི་ཇ་ལོ་ཆེ་བས་ཇ་ཁུ་མང་པོ་
འབབ་ངེས་ཞེས་བཤད།
ཁོས་ཨ་ཕྱིས་རང་དང་ཁོ་གཉིས་ལ་བླུགས་པའི་ཇ་ཁུའི་ནུར་ཚད་
འདྲ་མིན་ལ་ཤིན་ཏུ་བརྟགས་ལ་ཐ་ན་བླུགས་པའི་མང་ཉུང་ཡང་འདྲ་
འདྲ་ཡིན་དགོས།
ཇ་ཚར་ལ་ཡོད་དུས་མོས་ཁོ་ལ“ག་འདྲ་རེད། ལྷག་མ་ཁྱོད་ལ་ལྡུག་
གམ”ཞེས་དྲིས་བྱུང་།
སྤོ་བོས་ཇ་དེམ་ལ་ཐེངས་ཤིག་བལྟས་རྗེས“ཡ། ལྷག་མ་ང་ལ་
བླུགས”ཟེར།
ཐ་ན་མཆོད་མདུན་གྱི་དཀར་མེ་སྒྲོན་བྱེད་ཀྱི་མར་ཡང་རང་རང་
གིས་ཉོ་དགོས། འདི་དག་ནི་ཁོ་གཉིས་ཀྱིས་ལོ་ངོ་ལྔ་བཅུ་ལྷག་ལ་མཉམ་
དུ་འཚོ་བ་རོལ་རྗེས་སུ་བྱུང་བའི་དོན་དག་ཡིན།
སྤོ་བོའི་དྲན་ཚུལ་ཡ་མ་ཟུང་འདི་དག་མཐོང་ཚེ། ང་ལ་གད་མོ་
འཆོར་ཞིང་ཞེ་མེར་བའི་ཚོར་བ་ཞིག་སྦྱིན་འོང་ལ། ཨ་ཕྱིར་ཡང་དགོད་
རྒྱུ་འོང༌།
མོས་ང་ལ་སེམས་གསོའི་ཚུལ་དུ་ད་ཁྱོད་ཀྱིས་སྐྱུར་ཞོག”ཅེས“ཅི་
ཞིག་བྱུང་སོང་། རྒད་པོ་གན་རྒས་འདུག་པས་ཧོན་ལོག་པ་རེད། ཁོ་ལོ་
བརྒྱད་ཅུ་ལ་བུད་འདུག ཡང་གཅིག་བཤད་ན་ལོ་བརྒྱད་ཅུས་མར་རྒུད་
པ་ཡིན། ཁོ་ལ་གླེན་རྟགས་འཕུད་དུ་ཆུག སུའི་རླུང་རྟ་མི་དར། ངས་ང་
དང་ཁྱོད་གཉིས་ཀྱི་བག་ལེབ་འཚོལ་རྒྱུ་བྱེད། སྐྲག་མི་དགོས”ཟེར།
ངས་ཀྱང་གཞི་ནས་སྒོར་མོ་བཙལ་མགོ་བརྩམས་བྱུང་།ནམ་རྒྱུན་
གནང་བར་འཁེལ་དུས་ང་རང་སྔ་མོར་ཡར་ལངས་ནས་ཁུག་མ་ཆེན་
པོ་ཞིག་ལག་ཏུ་ཐོགས་ཏེ། སྒོ་ཕྱི་ཁྱིམ་མེད་ལ་ཉུལ་ཅིང་སྲང་ཆེ་ཆུང་
མེད་པར་བརྒྱུགས་ཏེ་ཕྱུགས་ཟོག་གི་རུས་པ་དང་རས་གོས་རྙིང་བ།
ཤོག་བུ་ཐེད་པོ་དང་གཟེར་མ་འཐུས། གོས་རྙིང་དང་ཤོག་རལ་པའུ་བྷཻ་
རེར་ཤོག་སྒོར་ཁོའོ་ཕེ་ཁི་ཉི་ཤུ་སྟེར་བ་དང་། ལྕགས་ཆས་ཀྱང་དེ་བཞིན་
ཡིན། ཡིན་ཡང་རུས་པ་པཱུའུ་ཏྟི་རེའི་རིན་གོང་ནི་ཁོའོ་ཕེ་ཁི་བཅུ་ནས་
བརྒྱད་ཡིན། ཉིན་རྒྱུན་སློབ་གྲྭ་གྲོལ་བ་དང་ལས་ཀ་འདི་རིགས་ལས་པ་
ཡིན་ཏེ། གཟའ་སྤེན་པར་ཐོན་ན་དངོས་པོ་འདི་དག་བཙོང་ན་ཁོའོ་ཕེ་
ཁི་སུམ་ཅུ་ནས་ལྔ་བཅུ་ལྷག་ལེན་ཐུབ། ལས་ཡག་ཚེ་དེ་ལས་ཀྱང་མང་
པོ་ལོན་གྱིན་འདུག ཨ་ཕྱིས་ངའི་སྒོར་མོར་རག་མ་ཐག་འཕྲལ་དུ་སྨད་
གཡོགས་ཀྱི་ཁུག་མར་འཇུག་ཅིང་མིག་གིས་མར་ལྟ་ཞོར་ང་ལ་བསྟོད་
པའི་ཚུལ་གྱིས་་དོན་འདི་ཁྱོད་ལ་བཀའ་དྲིན་ཆེ་བ་རེད། ངའི་གཅེས་
ཕྲུག་ལགས། ངེད་གཉིས་ཀྱིས་རང་ཉིད་གསོ་མི་ཐུབ་བམ། ངེད་གཉིས་
ཀྱིས་སྒྲུབ་མི་ཐུབ་པ་ཅི་ཡོད་ཅེས་བཤད།
ཐེངས་ཤིག་ངས་མོ་ལ་ལྐོག་ཏུ་བལྟས་ཚེ། མོས་ལག་ཏུ་ངས་བྱིན་
པའི་ཁོའོ་ཕེ་ཁི་ལྔ་ཤོག་ཅིག་བཙུར་ཞིང་། དེར་མིག་ཅེར་ཏེ་ཁ་རོག་
གེར་ངུ་བཞིན་འདུག མོའི་བུ་ག་མང་ལ་ཆུ་གཡེང་རྡོ་ལྟ་བུའི་སྣ་རུ་རྙོག་
མར་གྱུར་པའི་མིག་ཆུ་རྡོག་གཅིག་འགྲིལ་འདུག
གད་སྙིགས་བཏུ་བ་ལས་ཀྱང་ཡོང་སྒོ་ཆེ་བའི་ལས་རིགས་ཤིག་
ནི་ཨཱོ་ཁཱ་གཙང་བོའི་འགྲམ་གྱི་ཤིང་རིགས་བཟོ་གྲྭའམ་ཕེ་སི་ཁི་གླིང་
ཕྲན(ཉོ་ཚོང་བྱེད་པའི་དུས་ལ་སླེབས་པ་ན། མི་རྣམས་ཀྱིས་གླིང་ཕྲན་
འདིར་གནས་སྐབས་ཀྱི་སྤྱིལ་བུ་ཕུབ་ནས་ལྕགས་རིགས་ཀྱི་ཚོང་རྒྱག་
པར་བྱེད) དུ་སོང་ནས་ཤིང་ཆས་དང་ཤིང་ལེབ་བརྐུ་རྒྱུ་དེ་ཡིན། ཚོང་
རའི་མཇུག་སྒྲིལ་བ་དང་སྤྱིལ་བུ་ཡང་བཤིགས་ནས་དེའི་ཀ་དང་ཤིང་
ལེབ་རྣམས་ཕེ་སི་ཁི་གླིང་ཕྲན་གྱི་གྲུ་ཁར་སྤུངས་ཏེ་ཕལ་ཆེར་དཔྱིད་ཆུ་
རྒྱས་པའི་བར་དུ་འཇོག་ངེས། ཤིང་ལེབ་བཟང་བོ་ཞིག་གྲོང་ཚོའི་ཚོང་
བདག་ལ་བཙོངས་ཚེ་ཤོག་སྒོར་ཀེ་སྦེར་བཅུ་འཐོབ་ཅིང་ཉིན་གཅིག་ལ་
ཤིང་ལེབ་གཉིས་ནས་གསུམ་སྐྱེལ་ཐུབ་ཀྱང་། གནམ་གཤིས་མི་ལེགས་
པའི་དུས་ཡིན་དགོས་ཏེ། ཁ་ཆར་དང་དྲག་ཆར་བབས་ཏེ་ལྟ་རྟོག་
མཁན་ཡུལ་ལ་བྲོས་པ་ན་ད་གཟོད་དམིགས་ཡུལ་འགྲུབ་ཐུབ།
ངས་བདེ་བླག་ངང་མི་སེམས་བཟང་སྐོར་ཞིག་དང་གྲོགས་
བསྒྲིགས་པ་ཡིན། དེ་དག་ནི་སྤྲང་བོ་མོར་དྷོནའི་ལོ་བཅུ་ཅན་གྱི་བུ་
ཆུང་སན་ཁ་ཝ་ཡ་ཁེར་ནི་སྙིང་རྗེ་ཞིང་ཡིད་དུ་འོང་ལ། ནམ་རྒྱུན་བྱིན་
ཆགས་ཤིང་སྤྲོ་བས་འཕེར་བ་ཞིག་ཡིན། ཕ་མ་གཉིས་ཀ་མེད་པའི་ཁོ་
སི་ཋི་རོམ་ནི་སྐྲ་ལོ་འཁྱིལ་ཞིང་ལུས་པོ་སྐམ་ལ། གནག་ཅིང་ཆེ་བའི་
མིག་ཟུང་ཞིག་མཆིས། (རྗེས་སུ་ཁོ་ལོ་བཅུ་གསུམ་ལ་ལོན་པ་དང་
ཕུག་རོན་ཆ་གཅིག་བརྐུས་པས་ན་གཞོན་ཉེས་ཅན་དོ་དམ་ཁང་དུ་
བཅུག་པ་དང་། གནས་དེ་གར་གནམ་ཐག་བརྒྱབ་ནས་ལྕེབས་བྱུང་།)
ཁཱར་ཋིརའི་རིགས་ཀྱི་བུ་ཆུང་ཁཱ་བྷེ་ནི་ལོ་བཅུ་གཉིས་ཅན་གྱི་ཤེད་ཅན་
ཞིག་སྟེ། གཞུང་རྒྱུད་དྲང་ཞིང་བྱམས་སེམས་ཆེ་བ་ཞིག་ཡིན། དུར་ས་
སྲུང་ཞིང་དུར་སློག་མཁན་གྱི་བུ་ཆུང་ནི་ལོ་ན་བརྒྱད་ཅན་གྱི་བྱིས་པ་
སྣ་ལེབ་ཅིག་ཡིན་ཞིང་། བརྒྱལ་གཟེར་གྱི་ནད་ཕོག་ཡོད་པས་ཉ་མོ་ཇི་
བཞིན་ཁ་ཅི་ཡང་གྲག་རྒྱུ་མེད། ལོ་ཚོད་ཆེས་ཆེ་བ་ཞིག་ནི་ཡུགས་མོ་
འཚེམ་བཟོ་མཁན་གྱི་བུ་ཆུང་ཀོ་ལི་ཧྲ་ཆིའུ་ཨེར་ཁ་སྟེ། ཁོ་ནི་བསམ་
ཤེས་ཤིང་དྲང་བདེན་མཁན་ཞིག་ཡིན་ལ། ཁུ་ཚུར་གཡུག་རྒྱུར་ཤིན་ཏུ་
དགའ་པོ་ཡོད། ང་ཚོ་ནི་སྲང་ལམ་གཅིག་གི་བྱིས་པ་ཡིན།
གྲོང་རྡལ་དུ། རྐུ་འཕྲོག་ནི་ཉེས་པ་ཞིག་གཏན་ནས་མ་ཡིན་པར་
གོམས་སྲོལ་ལྟ་བུ་ཞིག་ཏུ་ཆགས་ཡོད་པར་མ་ཟད། ལྟོ་བ་འགྲང་ཐབས་
བྱེད་པའི་གྲོང་མི་ཞིག་ལ་མཚོན་ན། ཕལ་ཆེར་འཚོ་བ་རོལ་བྱེད་ཀྱི་
ཐབས་ལམ་ཉག་ཅིག་ཏུ་འཁུམས ཟླ་ཕྱེད་ཅིག་ལ་གཉེར་པའི་ཚོང་
ཁྲོམ་གྱིས་ལོ་གཅིག་གི་འཚོ་བའི་འགྲོ་གྲོན་བསྡུ་མི་ཐུབ་ལ། མིང་དང་
ངོ་སོ་ཡོད་པའི་ཚོང་བདག་དག་ཀྱང་་གཙང་འགྲམ་དུ་སོང་ནས་ཁུངས་
མི་གཙང་བའི་ཡོང་སྒོ་འཚོལ་བར་བྲེལ།" དཔྱིད་ཆུས་ཁུར་ཡོང་བའི་
བུད་ཤིང་དང་ཤིང་ལེབ་དག་བླངས་ནས་ཤིང་གཟིངས་ཀྱིས་སྐྱེལ་འདྲེན་
བྱེད་ཀྱང་གཙོ་ཆེར་ཚོང་གྲུའི་སྟེང་གི་དངོས་པོ་བརྐུ་རྒྱུ་དེ་རེད། སྤྱིར་
བཤད་ན། ཁོ་ཚོས་ཧྥེར་ཅ་གཙང་བོ་དང་ཨཱོ་ཁཱ་ཆུ་བོའི་འགྲམ་ཁོ་ནར་
ལག་རྩལ་ངོམ་སྟེ་རྐུ་བདེ་བའི་དངོས་པོ་ཡོད་ཚད་བསྔོགས་ནས་འཁྱེར་
འགྲོ་བ་རེད། ནམ་རྒྱུན་དུས་ཆེན་གྱི་གནང་བའི་སྐབས་སུ་མི་རྣམས་
ཀྱིས་རང་གི་གྲུབ་འབྲས་ལ་བསྟོད་ར་བྱེད་ཅིང་བྱིས་པ་དག་གིས་ཉན་
རྗེས་ལད་མོ་བྱེད།
ངས་བསམ་ན་ང་ཚོའི་འཚོ་བར་དཀའ་ཁག་ཆེ་རྒྱུ་མེད་དེ། ང་རང་
འདི་ལྟ་བུའི་ཁེར་རྐྱང་དང་རང་དབང་གི་སྲང་མདོའི་འཚོ་བ་རོལ་རྒྱུར་
ཧ་ཅང་དགའ་ལ། རྩེད་གྲོགས་འདི་དག་ལ་ཡང་ཤིན་ཏུ་དུངས་ཏེ། ཁོ་
ཚོས་ང་ལ་བརྩེ་བ་རླབས་ཆེན་ཞིག་གིས་འབོད་སྐུལ་གཏོང་ཞིང་། ངས་
ནམ་རྒྱུན་ཁོ་ཚོར་དོན་བཟང་ཞིག་བསྒྲུབ་དགོས་སྙམ་ནས་བློ་མི་བདེ།
ང་རང་སློབ་གྲྭར་སྡོད་པའི་གནས་སྟངས་དེ་ཡང་བསྐྱར་ཁག་པོར་
གྱུར་སོང་། སློབ་མ་ཚོས་ང་ལ་འཕྱ་སྨོད་ཀྱི་ཚུལ་དུ་“གད་སྙིགས་འཐུ་
མཁན་དང་་འཁྱམ་པོ་ཞེས་འབོད། ཐེངས་ཤིག་ཁོ་ཚོ་དང་རྡུང་རེས་
བྱས་རྗེས་ཁོ་ཚོས་དགེ་རྒན་ལ་གཏུག་རྒྱུར། ངའི་ལུས་ཐོག་ཏུ་སྙིགས་
ཆུའི་དྲི་ངན་བྲོ་བས་མཉམ་དུ་སྡོད་ཐབས་མེད་ཟེར། ངས་བརྗེད་ཐབས་
མེད་པ་ནི། སྔོན་ཆད་ཀྱང་གཏུག་བཤེར་འདི་ལྟ་བུས་ང་ལ་དམའ་
འབེབས་དྲག་པོ་བྱས་སོང་། དེའི་རྗེས་ནས་ང་རང་སློབ་གྲྭར་འགྲིམ་རྒྱུ་
དེ་ཡང་ཇི་འདྲའི་དཀའ་ཁག་ཆེ། གཏུག་བཤེར་འདི་ལྟ་བུ་ནི་བསམ་
བཞིན་དུ་རྫུན་བཟོ་བྱས་པ་རེད། ཉིན་རྒྱུན་གྱི་སྔ་མོར་ངས་སེམས་ཞིབ་
མོས་རང་གི་ལུས་པོ་གཙང་མར་བཀྲུས་ཤིང་གད་སྙིགས་འཐུ་དུས་ཀྱི་
ལྭ་བ་དག་གྱོན་ནས་སློབ་གྲྭར་གཏན་ནས་འགྲོ་མ་མྱོང་།
ཡིན་ཡང་མཐའ་མར་ངས་ལོ་རིམ་གསུམ་པའི་རྒྱུགས་གཞི་
ལེགས་པོ་ཞིག་འཕྲོད་སོང་བས། དམ་པའི་གསུང་རབ་ཅིག་དང་ཀོ་
ཐུམ་གྱིས་གཡོགས་པའི་ཁི་རེ་ལོ་ཝིའི་གཏམ་རྒྱུད་ཀྱི་དེབ་གཅིག་ཡོད་
པར་མ་ཟད། རྒྱབ་ཤོག་མེད་ལ་ཁ་བྱང་གི་དོན་ཡང་མི་གོ་བའི (ཧྥ་
ཋ་མོར་གྷན་ན) ཞེས་པའི་སྒྲུང་གཏམ་ཞིག ད་དུང་ང་ལ་བསྟོད་བྱང་
ཞིག་བཅས་གནང་བྱུང་། ངས་བྱ་དགའ་འདི་དག་ཡུལ་ལ་ཁྱེར་པ་ན།
སྤོ་བོ་ལགས་ཡིད་འགུལ་ཐེབས་ཤིང་སེམས་པ་རབ་ཏུ་སྤྲོ་སྟེ། དངོས་པོ་
འདི་དག་ཉར་ཚགས་བྱེད་རྒྱུ་ཁྱབ་བསྒྲགས་བྱས། ཁོས་དཔེ་དེབ་འདི་
དག་སྒམ་དུ་བཅུག་སྟེ་ཟྭ་བརྒྱབ། ཨ་ཕྱིར་ནད་ཕོག་སྟེ་ཉལ་ནས་ཉིན་
འགའ་འགོར་ཞིང་མོར་སྒོར་མོ་ཅི་ཡང་མེད། སྤོ་བོས་དབུགས་རིང་
འཐེན་ཞོར་སྐད་ཕྲ་མོས“ཁྱོད་ཚོས་ངའི་ཡོད་ཚད་འཐུང་ཞིང་འཆོས་
ཏེ་མེད་པར་བཟོས་པས། ད་ནི་ངའི་རུས་པ་ལས་ཅི་ཡང་ལྷག་མེད། ཨ་
ཡོ་་་་་་ཁྱོད་ཚོ་མི་འདི་དག་ཨང་་་་་་་་ཞེས་བཤད། ངས་དཔེ་ཆ་འདི་དག་
བཟུང་སྟེ་ཚོང་ཁང་དུ་ཕྱིན་ནས་ཤོག་སྒོར་ཁོའོ་ཕེ་ཁི་ང་ལྔར་བརྗེས་ཏེ་
སྒོར་མོ་དེ་དག་ཨ་ཕྱིར་བྱིན་པ་ཡིན། བསྟོད་བྱང་དེའི་ངོས་ལ་ཡི་གེ་
འགའ་བྲིས་ཏེ་ནག་ནོག་ཏུ་བཟོས་མཐར་སྤོ་བོར་སྤྲད་པ་དང་། ཁོས་
སེམས་ཆུང་ངང་ཉར་ཚགས་བྱས་ཤིང་བསྟོད་བྱང་གི་ཁ་ཕྱེས་ཏེ་མ་
བལྟས་པས་ངའི་པྲ་ཆལ་གྱི་སྤྱོད་སྟངས་དེ་ཚོར་མ་བྱུང་།

ལེའུ་ལྔ་བ།

སློབ་གྲྭ་དང་བྲལ་རྗེས་ངས་ཡང་བསྐྱར་འཁྱམ་ཉུལ་གྱི་འཚོ་བ་
རོལ་མགོ་བརྩམས་ཤིང་ད་ལྟ་ཇེ་བཟང་དུ་གྱུར་ཡོད།
ད་ནི་དཔྱིད་ཀྱི་དུས་ཚིགས་ཡིན་པས་སྒོར་མོ་སྔར་ལས་མང་པོ་
བཙལ་ཐུབ། ནམ་རྒྱུན་གཟའ་ཉི་མའི་དུས་ལ་ང་ཚོ་མི་སྐོར་ཞིག་སྔ་
མོར་ལངས་ནས་རི་ཐང་དུ་སོང་སྟེ་གསོམ་ཤིང་གི་ཚལ་དུ་འཁྱམས་ཤིང་
ཕྱིར་གྲོང་སྡེ་རུ་ལོག་དུས་ཧ་ཅང་འཕྱི་ལ། དེས་ང་ཚོར་སྤྲོ་སྐྱིད་ཀྱི་ངལ་
དུབ་ཅིག་བྱིན་ཞིང་ཕན་ཚུན་བར་སྔར་ལས་སྙིང་ཉེ་བར་གྱུར།
ཡིན་ཡང་འཚོ་བ་འདི་འདྲ་དུས་ཡུན་རིང་བོར་རྒྱུན་སྐྱོང་མ་ཐུབ།
ཕ་ཡར་ལས་ཁུངས་ལས་ཕྱིར་ཕུད་ཅིང་ཁོ་ཡང་གར་སོང་ཆ་མེད་དུ་
གྱུར། ཨ་མ་དང་ནུ་བོ་ནེ་ཁི་ལཱའེ་སྤོ་བོའི་ཁྱིམ་ལ་གནས་སྤར་བ་དང་ང་
ལ་བུ་གཉོར་གྱི་འགན་བཞག་པ་དང་། ཨ་ཕྱི་གྲོང་ཁྱེར་གྱི་ཕྱུག་བདག་
ཚང་ཞིག་ལ་སོང་སྟེ་རོ་སྒམ་གྱི་ཁེབས་རས་བཙེམས།
ལུས་སྟོབས་ཞན་ལ་ཟུངས་ཤུགས་ཟད་པའི་ཨ་མས་རྐང་བ་སྤོས་
ཏེ་འགྲོ་མི་ཐུབ་ལ་འཇིགས་རུང་གི་མིག་མདངས་ཀྱིས་ཡོད་ཚད་ལ་
བོད་འགྱུར་རིག་གནས་དཔེ་ཚགས།
ལྟ༑ ནུ་བོར་རྨེན་བུའི་གཅོང་ནད་ཕོག་ཅིང་ཚིགས་རུས་ལ་རྨས་སྐྱོན་
བཟོས་པ་དང་ལུས་སྟོབས་ཞན་པར་གྱུར་ཏེ་ཐ་ན་ངུ་ཡང་མི་ཐུབ།
བཀྲེས་ལྟོགས་བྱུང་ན་འདར་སིག་སིག་གིས་འཁུན་སྒྲ་འདོན་ཞིང་ཕོ་
བ་འགྲེང་ཚེ་གཉིད་ལོག་ནས་དབུགས་རིང་ནར་ནར་འབྱིན་པ་ནི་བྱི་
ལ་ཞིག་དང་ཀུན་ནས་མཚུངས།
སྤོ་བོས་སེམས་ཁུར་གྱིས་མགོ་ལ་བྱིལ་བྱིལ་བྱེད་བཞིན་་ཁོར་ཟ་
མ་བཅུད་ཅན་ལྡུད་དགོས་ཀྱང་། ངའི་བཟའ་ཆས་ཀྱིས་ཁྱོད་ཚོ་ཚང་
མར་མི་འདང”ཞེས་བཤད།
ཨ་མ་གྱང་ཟུར་གྱི་མལ་ཁྲི་རུ་བསྡད་དེ་སྐད་འགག་ཅིང་དབུགས་
རིང་ཞིག་འབྱིན་ཏེ་ཁོས་ཟོས་པ་མི་མང་་ཞེས་བཤད།
“འདི་ཉུང་ཙམ་ཟོ། དེ་ཉུང་ཙམ་ཟོ། བསྣན་གྱུར་ན་མང་པོ་
འདུག”ཅེས་སྤོ་བོས་ལག་པ་གཡུགས་ཏེ་ང་ལ་་ནེ་ཁི་ལཱའེ་པང་ནས་ཕྱི་
རོལ་གྱི་བྱེ་མའི་ནང་དུ་ཉི་མར་ལྡེ་རུ་སོང"ཟེར།
ངས་ཁུག་མར་གཙང་ཞིང་སྐམ་ཤས་ཆེ་བའི་བྱེ་མ་ཁུར་ནས་ཉི་
འོད་འཕྲོ་སའི་སྒེའུ་ཁུང་འགབ་ཏུ་སྤུངས་ཏེ་སྤོ་བོས་བཤད་པ་ལྟར་ནུ་
བོའི་སྐེ་ཡི་མཚམས་བར་བྱེ་མའི་ནང་དུ་སྦས། བྱིས་པ་བྱེ་མའི་ནང་
དུ་ཙོག་རྒྱུར་སྤྲོ་ལ་ཁོའི་རྒྱུན་སྲོལ་དང་མི་འདྲ་བའི་མིག་གིས་འཛུམ་
དམུལ་དམུལ་གྱིས་ང་ལ་བལྟས་ཤིང་དེར་འོད་འཚེར་བཞིན་འདུག
མིག་དེར་མིག་འབྲས་དཀར་པོ་མ་གཏོགས་མིག་གི་རྣོ་སྔོན་པོ་མེད།
མིག་གི་རྣོ་ཡི་མཐའ་འཁོར་འོད་འཚེར་བའི་ཟླུམ་རིལ་ཞིག་ཡིན།
ཅུང་མ་འགོར་བར་ང་རང་ནུ་བོ་དེར་བརྩེ་བས་འཁྱུད་དེ་ཁ་
འབྲལ་མི་ནུས་པར་གྱུར། ང་ལ་ངས་བསམ་པ་མཐའ་དག་ཁོས་རྟོགས་
ཀྱིན་ཡོད་པའི་སྣང་བ་ཞིག་བྱིན་ཞིང་ང་དང་ཁོ་གཉིས་མཉམ་དུ་སྒེའུ་
ཁུང་འགབ་ཀྱི་བྱེ་མའི་ནང་དུ་ཉལ། སྤོ་བའི་ངར་སྐད་སྒེའུ་ཁུང་ལས་
ངེད་གཉིས་ཡོད་སར་མཆེད་དེ“འཆི་བ་ནི་ལས་སླ་མོ་ཞིག་ཡིན་མོད།
འོན་ཀྱང་ཁྱོད་ཀྱིས་ཇི་ལྟར་འཚོ་དགོས་པ་ཤེས་དགོས”ཟེར།
ཨ་མས་རྒྱུན་མི་ཆད་པར་གློ་ལུ་བྱེད་བཞིན་ཁོང་ལ་ལན་བཏབ།
བྱིས་པས་ལག་པ་གཉིས་ཕྱི་རུ་བཏོན་ཏེ་མགོ་བོ་དཀར་པོ་དེ་
གཡུག་བཞིན་ལུས་པོ་ང་ལ་གཏད། ཁོར་སྐྲ་ལོ་ཉུང་ཙམ་ལས་མེད་ལ་
མདོག་དཀར་པོ་ཡིན། ངོ་གདོང་ཆུང་ཆུང་དེར་རྒས་ཉམས་དང་སྤྱང་
གྲུང་ལྡན་པའི་ཆ་ཞིག་མངོན་འདུག བྱ་དང་བྱི་ལ་ངེད་གཉིས་ཀྱི་འཁྲིས་
སུ་བཅར་ན་ཁོ་ལེ་ཡ་ཡིས་ཡུན་རིང་བོར་དེ་དག་ལ་མིག་གིས་ཅེར་
རྗེས་ང་ལ་བལྟས་ནས་འཛུམ་ཞིག་མངོན། འཛུམ་མདངས་དེས་ང་རང་
མི་བདེ་བར་བྱེད་དེ། ནུ་བོས་ང་ཁོ་དང་མཉམ་དུ་བསྡད་མ་འདོད་པར་
ཁོ་རང་བསྐྱུར་ནས་རྒྱ་སྲང་ལ་འགྲོ་འདོད་ཀྱི་བསམ་ཚུལ་དེ་ཚོར་སོང་
བ་ཡིན་ནམ།
ལྷས་ར་ཆུང་ཞིང་དོག་ལ་བཙོག་པོར་འདུག རྒྱ་སྒོ་ནས་དྲོད་ཁང་
དང་བུད་ཤིང་འཇོག་ས། འཁྱག་དོང་བཅས་གྲལ་ཤར་གཅིག་ཤིང་ལེབ་
ཀྱིས་བརྩིགས་ཡོད། དེ་ནས་དཀྱོགས་ན་གྲལ་ཤར་གྱི་མཐའ་ཁར་ཁྲུས་
བྱེད་སའི་ཁང་ཚན་འགའ་ཡོད། ཁང་ཀླད་དུ་ཤིང་གྲུའི་པང་ལེབ་རྙིང་
རུལ་དང་བུད་ཤིང་། ཤིང་ལེབ་དང་ཤིང་ཕྱེ་རློན་པ་བཅས་སྤུངས་ཡོད།
འདི་དག་ཡོད་ཚད་ནི་གྲོང་བ་ཚོས་འཁྱག་རོམ་ཞུ་བ་དང་དཔྱིད་ཆུ་
རྒྱས་པའི་དུས་སུ་གཙང་པོ་ལས་བཏོན་ལ། ར་སྐོར་དུ་ཤིང་རིགས་སྣ་
ཚོགས་སྤུངས་ནས་བཀང་ཡོད། ཉི་འོད་འོག་ན་བརླན་གྱིས་བཟུང་བའི་
ཤིང་ཆ་དེ་དག་ལས་རླངས་པ་འཕྱུར་ཏེ་རུལ་དྲི་ཞིག་གང་སར་འཐུལ་
འདུག
ཉེ་འགྲམ་དུ་ཕྱུགས་ཟོག་བཤའ་སའི་བཤས་ར་ཆུང་ངུ་ཞིག་ཡོད་
ལ༑ ཉིན་རྒྱུན་གྱི་སྔ་དྲོར་གནས་དེ་ནས་བ་གླང་གི་ངུར་སྒྲ་དང་ལུ་གུའི་
འབའ་སྒྲ་ཐོས་ཐུབ་པར་མ་ཟད། ད་དུང་ཁྲག་དྲི་སྟུག་པོ་ཞིག་ཀྱང་བྲོ།
སྐབས་འགར་ངས་དྲི་མ་འདི་ནི་དྭངས་ཤིང་གསལ་བའི་དམར་པོ་ཁྲག་
གི་དྲ་རྒྱ་ཞིག་ས་རྡུལ་གྱིས་ཁེངས་པའི་མཁའ་རླུང་གི་དབུས་སུ་གཡོ་
འགུལ་བྱེད་པ་དང་འདྲ་བར་སྙམ།
ཕྱུགས་ཟོག་གི་མགོ(རྭ་བར) ལ་སྟ་རེ་ཡིས་བསྣུན་ཏེ་ངར་སྐད་
སྒྲོག་དུས་ཁོ་ལཱའེ་ཡིས་མིག་ཟིམ་ཟིམ་བྱས་ཤིང་ཁ་འབུར་འབུར་གྱིས་
ཕལ་ཆེར་སྒྲ་དེ་སློབ་བསམ་པ་ཡིན་མོད། འོན་ཀྱང་དབུགས་གཏོང་བ་
ཙམ་སྟེ“ཕུའུ ……”ཟེར།
ཉིན་གུང་། སྤོ་བོས་མགོ་དྲ་མའི་ཕྱི་རོལ་ཏུ་བསྲིངས་ཏེ་“ཟ་མ་ཟ་རུ་
ཤོག"ཅེས་སྐད་བརྒྱབ།
ཁོང་གིས་བྱིས་པ་པུས་མོའི་སླ་ང་རུ་བཞག་ནས་ཁོ་ལ་ཟ་མ་བླུད།
ཞོག་ཁོག་དང་བག་སོབ་བལྡད་ནས་མཛུབ་མོ་གུག་པོ་དེས་ཁོ་ལཱའེ་ཡི་
ཁ་རུ་ཟ་མ་བཞག་སྟེ་ཁོའི་ཁ་དང་མ་ནེ་བཙོག་པོར་བྱས། སྤོ་བོས་ཟ་
མ་བླུད་དེ་ཅུང་ཙམ་འགོར་རྗེས་བྱིས་པའི་ཚི་ལེན་ཡར་འཐེན་ཏེ་སྦོས་
པའི་ཕོ་བར་མཛུབ་མོས་རེག་བཞིན་ཨེ་བརྒྱགས་ཐལ། ད་ཅུང་ཙམ་
ཨེ་དགོས”ཞེས་ཆིག་ལབ་བྱས།
སྒོ་ཁའི་མུན་ནག་གི་གྲུ་ཟུར་ནས་ཨ་མའི་སྐད་སྒྲ་གྲག་འོང་
སྟེ་་ཁྱོས་ཨེ་རིག་གི ཁོས་ལག་པ་བསྲིངས་ནས་ད་དུང་ཟ་འདོད་པ་
རེད"ཟེར།
“བྱིས་པས་བསམ་མི་ཤེས། ཁོས་ད་དུང་ཅི་ཙམ་ཟ་དགོས་པ་མི་
ཤེས”ཞེས་ནས་ཡང་ཁོ་ལཱའེ་ཡི་ཁ་ལ་ཟ་མ་སྙི་མོ་བཞག
ཁོས་འདི་ལྟར་བྱིས་པར་ཟ་མ་ལྡུད་པ་མཐོང་ན་ང་རང་ཞེ་གནོང་
ནས་ཤི་འགྲོ།མིད་པ་ནས་དབུགས་ཡོང་དཀའ་སྟེ་ཞེན་ལོག་པར་སྣང་།
མཇུག་མཐར་སྤོ་བོས“ད་ཆོག་གི”ཞེས“སོང་། པང་ནས་སོང་སྟེ་
ཁོའི་ཨ་མར་བྱིན”ཟེར།
ངས་ཁོ་ལཱའེ་པང་དུ་བཟུང་བ་ན་ཁོས་ཨུན་ཨུན་ཞེས་ལུས་ཅོག་
ཙེར་ཕྱོགས་པ་དང་། ཨ་མ་ངའི་སར་འཁོར་ནས་ཡར་ལངས་ཤིང་མོའི་
མིད་པ་ནས་འཛེར་སྐད་ཅིག་གྲག་བཞིན་རིད་ཅིང་སྐམ་པོའི་ལག་པ་
བརྐྱངས་ལ། མོའི་རིང་ཞིང་ཕྲ་བའི་གཟུགས་ནི་ཡལ་ག་བཅད་ཚར་
བའི་ཡེ་ཤེའི་འཁྲུངས་སྐར་གྱི་རྟེན་འབྲེལ་ལྗོན་ཤིང་ཞིག་དང་འདྲ།
མོའི་སྐད་རྩ་བ་ནས་འགག་པས་ངར་སྐད་ཀྱིས་སྐད་ཆ་མང་པོ་མི་
བཤད།མོས་ཉིན་གང་བོར་ཁ་ཅི་ཡང་མི་གྲག་པར་གྲུ་ལོགས་དེ་རུ་ཉལ་
ནས་དལ་གྱིས་འཆི་ལ་ཉེ། མོ་མི་འགྱངས་པར་འཆི་རྒྱུ་ཡིན་པ་ངས་
ཚོར་སྲིད་ལ་ཤེས་ཀྱང་ཡོད་པར་མ་ཟད། སྤོ་བོས་ཡང་ནས་ཡང་དུ་མི་
རྣམས་ཞེན་ལོག་པའི་བར་འཆི་བ་གླེང་། ནང་སྒོས་སུ་མཚན་མོར་ར་
སྐོར་དུ་མུན་པ་འཐིབས་ཤིང་ལུག་ལྤགས་རློན་པའི་དྲོད་ཁོལ་གྱི་རུལ་
དྲི་སྟུག་པོ་དེ་སྒེའུ་ཁུང་ལས་འཐུལ་འོང་དུས་ཁོང་ཉིད་འཆི་བ་གླེང་བར་
མོས།
སྤོ་བོའི་ཉལ་ས་སྒོའི་ནང་དུ་འཛུལ་སར་བཞག་ཡོད་ལ་ཕལ་ཆེར་
སྐུ་བརྙན་གྱི་འགབ་ཏུ་མཆིས་ཤིང་། ཁོང་ཉལ་དུས་མགོ་བོ་སྐུ་བརྙན་
དང་སྒེའུ་ཁུང་ལ་གཏད་ཡོད། ཁོང་མུན་པའི་ཀློང་དུ་ཉལ་ནས་་ལྟོས་
དང་། འཆི་རན་སོང་། དཀོན་མཆོག་ལ་ཇི་ལྟར་མཇལ། ཁོང་ལ་ཇི་
ལྟར་བརྗོད་ན་ལེགས། ཚེ་གང་བོར་ཁོམ་ལོང་བྲལ། དོན་ཕྲན་ཚེགས་
ཀྱང་བསྒྲུབས་མྱོང། ཡིན་ཡང་སྒྲུབ་སྟེ་འོང་ན་མཇུག་འབྲས་ཅི་འདྲ་
འདུག"ཅེས་ཡུན་རིང་བོར་ཆིག་ལབ་བྱས།
ང་བསྲོ་ཁང་དང་སྒེའུ་ཁུང་བར་གྱི་པང་གཅལ་དུ་ཉལ། དེ་ས་ཁོད་
ཆུང་བས་ངས་རྐང་བ་གཉིས་ལྕགས་ཐབ་འོག་གི་ས་སྟོང་དུ་བསྲིངས་
པ་ན་བསེ་སྦྲེང་རྐང་བའི་ཐོག་ཏུ་བརྒྱུགས་ནས་ཟ་འཕྲུག་བསླངས། གྲུ་
ཟུར་འདི་ནས་ངས་གཞན་སྡུག་མཐོང་ནས་རང་ཡིད་ཚིམ་པའི་དོན་
དག་མི་ཉུང་བ་ཞིག་མཐོང་། སྤོ་བོས་ཟས་གཡོ་སྐོལ་བྱེད་དུས་མེ་ཡོག་
གིས་ནམ་རྒྱུན་སྒེའུ་ཁུང་གི་ཤེལ་ལེབ་གཅོག ཁོང་དེ་འདྲའི་བློ་གྲོས་
ཅན་ཞིག་གིས་མེ་ཡོག་དུམ་བུར་བཅད་པ་ཤེས་ཀྱིན་མེད།
ཉིན་ཞིག་ལ། ཁོང་གིས་རྫ་སྣོད་དུ་ཟ་མ་གང་ཡིན་གདུས་ནས་
ཐག་འགྲོ་བར་བྱེད་ལ། དེ་མུར་མེ་ཡོག་བཟུང་སྟེ་རྫ་སྣོད་ཤེད་ཀྱིས་
འཐེན་ནས་སྒེའུ་ཁུང་ཤེལ་སྒྲོམ་གྱི་མཐའ་ཤིང་དང་ཤེལ་གཉིས་བཅག་
ཅིང་སྒྲོམ་སྟེགས་ཐོག་གི་རྫ་སྣོད་ཀྱང་བརྫོགས་ནས་བཅག་སོང་། དེར་
རྒད་པོ་སྤོ་ལངས་ནས་པང་གཅལ་དུ་བསྡད་ནས་ངུས་བྱུང་།
“གནམ་རྒན་མ། གནམ་རྒན་མ།”
ཉིན་མོར་ཁོང་ཕྱིར་འགྲོ་དུས་ངས་བག་སོབ་གཙབ་བྱེད་ཀྱི་གྲི་
ཡིས་མེ་ཡོག་བཞི་ཆའི་གསུམ་དུ་གཏུབ། ཡིན་ཡང་སྤོ་བོས་ངས་དེ་
ལྟར་སྒྲུབ་གྱིན་པ་མཐོང་ནས་ང་ལ་གཤེ་གཤེ་བཏང་སྟེ་“འཆི་དགོས་
པའི་འདྲེ་ཕྲུག འདི་སོག་ལེ་ཡིས་གཅོད་དགོས།སོག་ལེ་བཀོལ་དགོས།
སོག་ལེ་ཡིས་བཅད་ན་དེ་ཕྱེ་རྡལ་བྱེད་ཀྱི་བརྡལ་རིལ་བྱས་ཆོག དེ་དག་
ཁྱེར་ནས་བཙོང་ནའང་ཆོག འདྲེ་ཕྲུག"ཟེར།
ཁོང་གིས་ལག་པ་གཡུགས་ཏེ་བར་ཁྱམས་སུ་བརྒྱུགས། ཨ་
མས“་ཁྱོད་ཀྱིས་དགོས་མེད་ཀྱི་དོན་ལ་ཁ་ཡ་བྱེད་པ་ཉུང་ཉུང་བྱོས”ཟེར།
ཟླ་བརྒྱད་པའི་གཟའ་ཉི་མ་ཞིག་གི་ཉིན་གུང་ཙམ་ལ་ཨ་མ་ཚེ་
ལས་འདས་སོང་། ཕ་ཡར་ཕྱི་ནས་ཡུལ་ལ་སླེབས་མ་ཐག་ཡང་གནས་
གཞན་ཞིག་ནས་ལས་ཀ་རྙེད་སོང་། ཨ་ཕྱི་དང་ཁོ་ལཱའེ་གཉིས་ཁོ་ཡོད་
སར་གནས་སྤར་ཏེ་རླངས་འཁོར་ས་ཚིགས་ཉེ་འགྲམ་གྱི་སྡོད་ཁང་
གཙང་མ་ཞིག་ཏུ་བསྡད་ཡོད། སྤྱིར་ན་ཉིན་གཉིས་ཀྱི་རྗེས་སུ་ཨ་མའང་
གནས་དེ་རུ་སྤར་རྩིས་ཡོད།
ཨ་མ་ཚེ་ལས་འདས་ཁའི་སྔ་དྲོ་དེར་མོས་ང་ལ་སྐད་དམའ་མོས་
བཤད་ཅིང་། སྒྲ་གདངས་དུས་རྒྱུན་ལས་གསལ་ཞིང་དྭངས་པས་སོང་།
ཡུའུ་ལྗེན་ཝི་སེ་ལེ་ཡེ་ཝེ་ཆི་འཚོལ་དུ་སོང་། ཁྱོད་ཀྱིས་ཁོང་ལ་ངས་ཁོ་
བོས་པ་ཡིན་ཞེས་ཤོད།"ཅེས་བཤད།
མོས་ལག་པ་ཡ་གཅིག་གྱང་ལ་ཁེན་ཞིང་ལུས་མལ་ཁྲི་ལས་དགྱེ་
ཙམ་བྱས་ཏེ་་མྱུར་ཏུ་སོང”ཞེས་ཁ་སྣོན་བྱས།
ངས་མོ་དགོད་ཀྱིན་པ་ལྟར་སྣང་ལ། མོའི་མིག་མདངས་ལས་འོད་
སྣང་གསར་བ་ཞིག་འཚེར་ཞིང་མངོན་གྱིན་འདུག
ཕ་ཡར་གྱིས་མཆོད་འབུལ་བྱེད་བཞིན་ཡོད་ལ། ཨ་ཕྱིས་ང་རང་
ཡ་ཧུ་དཱ་པའི་བུད་མེད་སྦྱིན་བདག་ཅིག་གི་ཚོང་ཁང་ཆུང་ངུ་དེར་ཐ་
མག་ཉོ་རུ་མངགས། ཡིན་ཡང་སྐབས་དེར་ཐ་མག་མེད་པས་ངས་སྦྱིན་
བདག་མས་ཐ་མག་གྲ་སྒྲིག་བྱས་ཚར་བར་བསྒུགས་རྗེས་དེ་ཁྱེར་ནས་
ཨ་ཕྱིར་བྱིན།
ང་རང་ཕྱིར་སྤོ་བོའི་ཁྱིམ་དུ་ལོག་དུས་ཨ་མ་ཅོག་ཙེའི་འགྲམ་དུ་
བསྡད་ཡོད། མོས་གྲ་དག་པའི་གོས་ཤམ་གློ་ཁ་ཞིག་གྱོན་ཡོད་པ་དང་།
སྐྲ་ཤད་པའང་ཧ་ཅང་ཡག་ལ་སྔོན་ཆད་ལྟར་མཛེས་སྡུག་ལྡན།
ངས་མོར་་ཁྱོད་ཇེ་བདེར་ཨེ་སོང་་ཞེས་དྲིས་ཤིང་ཅི་ཡིན་འདི་ཡིན་
མི་ཤེས་པར་སེམས་ཁྲལ་ཞིག་གིས་ཡོངས་སུ་བསྡམས་སོང་།
མོས་འཇིགས་ཡེར་བར་ང་ལ་བལྟས་ཏེ་་ཚུར་ཤོག ཁྱོད་གང་ལ་
འཁྱམ་དུ་བུད་སོང་། ཨ།”ཟེར།
ངས་ལན་འདེབས་རག་བར་མོས་ངའི་སྐྲ་ནས་བཟུང་ཞིང་ལག་པ་
གཞན་གྱིས་སོག་ལེར་ཡིས་བཟོ་བཅོས་བྱས་པའི་རིང་ལ་གཉོམ་པའི་
གྲི་དེ་བཟུང་ནས་དེའི་ལེབ་ངོས་ཀྱིས་ང་ལ་བརྡེགས་པ་ན།གྲི་མོའི་ལག་
ནས་ཐང་ལ་ལྷུང་།
“ཡར་ལོངས་ཤིག ང་ལ་བྱིན།……………”
ངས་གྲི་ཡར་བླངས་ཏེ་ཅོག་ཙེའི་ཐོག་ལ་གཡུགས་པ་ན་ཨ་མས་
ང་ལ་ཕུད་འདེད་ཅིག་བྱས། ང་བསྲོ་ཁང་གི་ཐེམ་སྟེགས་སུ་བསྡད་དེ་ཡ་
མཚར་ནས་མོར་བལྟས།
མོ་རྐུབ་སྟེགས་རྒྱབ་བསྙེས་མ་ལས་ཡར་ལངས་ཏེ་དལ་བ་དལ་
བུར་རང་གི་གྲུ་ཟུར་དུ་སོང་སྟེ་མལ་ཁྲི་རུ་ཉལ་ཞིང་། ལག་ཕྱིས་ཀྱིས་
གདོང་གི་རྔུལ་ཆུ་འབྱིད། ཡིན་ཡང་མོས་ལག་པར་རང་ལྕོགས་མ་ཐུབ་
པར་ཐེངས་གཉིས་ལ་གདོང་ནས་སྔས་འབོལ་ཐོག་ཏུ་མར་ལྷུང་སྟེ་ལག་
ཕྱིས་ཀྱིས་སྔས་འབོལ་ཕྱིས།
“ང་ལ་ཆུ་ཅུང་ཙམ་བྱིན། ……”
ངས་ཆུ་ཟོ་ལས་ཆུ་དཀར་ཡོལ་གང་བླུགས་པ་ན། མོས་ཚེགས་
ཆེ་བའི་སྒོ་ནས་མགོ་བོ་དགྱེས་ཏེ་ཆུ་ཅུང་ཙམ་འཐུང་ཞིང་འཁྱག་
སིབ་སིབ་ཀྱི་ལག་པས་ང་རང་ཕར་དེད་པ་དང་། སེམས་གཏིང་ནས་
དབུགས་རིང་ཞིག་འབྱིན་ནས་ལྷ་སྐུའི་ཕྱོགས་ཀྱི་གྲུ་ཟུར་ལ་ཐེངས་
ཤིག་བལྟས་རྗེས། མིག་ཟུང་ང་སར་འཁོར་ཏེ་ཁ་འགུལ་ཙམ་བྱེད་པ་ནི་
དགའ་མདོག་ཅིག་སྟོན་པ་དང་འདྲ། རིང་ཞིང་ནག་པོའི་རྫི་མས་མིག་
ཟུང་དལ་མོར་བཀབ་ཅིང་རྩིབ་མ་གཉིས་སུ་དཔུང་བ་དམ་པོར་སྦྱར་
ཡོད། ལག་ཟུང་གི་མཛུབ་མོ་ཉམ་ཐག་གིས་འགུལ་ནས་མགྲིན་པ་དང་
ཐག་ཉེ་བའི་བྲང་ཁར་བཞག མོའི་གདོང་དུ་གྲིབ་ནག་ཅིག་འཁོར་ཞིང་
དལ་བ་དལ་བུར་ངོ་གདོང་ཧྲིལ་བོར་ཁྱབ། སྐྱི་ལྤགས་སེར་པོར་གྱུར་ལ་
སྣ་ཇེ་འབིགས་སུ་སོང་བ་དང་། མོའི་ཁ་གདངས་འདུག་ཀྱང་དབུགས་
ཀྱི་རྒྱུ་བ་སྔ་མོ་ནས་ཆད་ཟིན། ངས་ལག་པར་དཀར་ཡོལ་བཟུང་ནས་
ཨ་མ་ཡི་མལ་ཁྲིའི་གམ་དུ་དུས་ག་ཙམ་ལ་འགྲེང་ནས་བསྡད་པ་མ་
ཤེས་ལ།མོའི་གདོང་ནི་དལ་མོར་ཇེ་འཁྱགས་དང་ཇེ་ནག་ཏུ་གྱུར།
སྤོ་བོ་ནང་དུ་སླེབས་སོང་། ངས་ཁོ་ལ་ཨ་མ་ཤི་སོང………"ཞེས་
བཤད།
ཁོང་གིས་མལ་ཁྲིའི་ཐོག་ལ་ཐེངས་ཤིག་བལྟས།
“ཁྱོད་ཀྱིས་གླེན་བཤད་ཅི་ཞིག་བྱེད་ཀྱིན་ཡོད།”
ཁོང་བསྲོ་ཁང་གི་མདུན་དུ་སོང་ནས་བག་ལེབ་ཕྱིར་བླངས་ཏེ་ཐབ་
ཀའི་འགོག་ལེབ་དང་སྲེག་སྡེར་ལ་ཁྲོག་སྒྲ་གྲག
ངས་ཨ་མ་ཚེ་ལས་འདས་པ་ཤེས་ནས་ཁོང་ལ་བལྟས་ཏེ་ཁོང་གིས་
ཀྱང་ཤེས་རག་བར་བསྒུགས།
ཕ་ཡར་ཕྱིར་ལོག་བྱུང་། ཁོས་རས་ཕྱར་གྱི་སྟོད་ལྭ་ཞིག་དང་ཞྭ་
མོ་དཀར་པོ་ཞིག་གྱོན་ཡོད། ཁོར་གྲག་འགུལ་ཅི་ཡང་མེད་པར་རྐུབ་
སྟེགས་རྒྱབ་བསྙེས་མ་ཞིག་ཁྱེར་སོང་སྟེ་ཨ་མའི་མལ་ཁྲིའི་འགྲམ་དུ་
བཞག གློ་བུར་དུ་ཁོས་རྐུབ་སྟེགས་རྒྱབ་བསྙེས་མ་དེ་པང་གཅལ་དུ་
གཡུགས་ནས་ཟངས་ཀྱི་དུང་སྒྲ་དང་འདྲ་བའི་སྐད་ཅོར་ཆེན་པོས“ཁྱོད་
ཚོས་ལྟོས།མོ་ཤི་སོང”ཟེར།
སྤོ་བོས་མིག་ཆེ་རུ་བགྲད་དེ་ལག་ཏུ་ཐབ་ཀའི་འགོག་ལེབ་བཟུང་
ནས་ཞ་ར་ལྟར་ག་ལེར་འཁྱར་འཁྱོར་གྱིས་ཐབ་ཀ་དང་བྲལ།
ཨ་མ་དུར་འཇུག་བྱས་པའི་ཉིན་འགའི་རྗེས་སུ། སྤོ་བོས་ང་ལ“ཝེ།
ཨ་ལིའེ་ཁོ་ཞི། ཁྱོད་ནི་གཟེངས་རྟགས་ཞིག་མིན་ལ། ངའི་སྐེ་ནི་ཁྱོད་
རང་འདོགས་ས་མིན་པས། ཁྱོད་རང་མི་ཡུལ་དུ་འཚོ་ཐབས་ཤིག་
བསྙེག་ཏུ་སོང”ཟེར།
དེ་ནས། ང་རང་མི་ཡུལ་དུ་བུད་སོང་།། །།